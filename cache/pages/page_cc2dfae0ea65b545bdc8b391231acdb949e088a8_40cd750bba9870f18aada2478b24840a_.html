<!DOCTYPE html>
<html lang="cs"><head><title>Příběh DrD+ pravidel</title><link rel="shortcut icon" href="favicon.ico"><meta http-equiv="Content-type" content="text/html;charset=UTF-8"><meta name="viewport" content="width=device-width, initial-scale=1, maximum-scale=1.0, user-scalable=no"><link rel="stylesheet" type="text/css" href="css/generic/anchors.css?version=63e89f0edf90e81af7aae13005f7dc00"><link rel="stylesheet" type="text/css" href="css/generic/development.css?version=5a54252d5b83c349da5c3e4f67054227"><link rel="stylesheet" type="text/css" href="css/generic/graphics.css?version=70a4b693e3a5e82a947ba01579e0167e"><link rel="stylesheet" type="text/css" href="css/generic/images.css?version=64bf8639e4e66a6306ea25c682c2ce51"><link rel="stylesheet" type="text/css" href="css/generic/main.css?version=ba995ca4bd2a36d9a61ead99283808d1"><link rel="stylesheet" type="text/css" href="css/generic/tables.css?version=8f7750cacf21427a37cee66f9ab7e163"><link rel="stylesheet" type="text/css" href="css/main.css?version=2de74a1b050e59177c69b2e5150ea2e3"></head><body>
    <div class="background-image"></div>
    <h1><a href="https://drdplus.info" class="external-url" target="_blank">Příběh jako z příručky</a></h1>

<div class="quote">
    <div class="content">
        Chceš znát příběh Thurgurasu? Pak si ale pamatuj, že si nepamatujeme vše.
        <div class="author">Sféry</div>
    </div>
</div>

<h2><a href="https://carodej.drdplus.info" class="external-url" target="_blank">Čarodějové</a></h2>

<div class="quote">
    <div class="content">Nechceš-li být bit, najmi bojovníka. Nechceš-li se ve světě ztratit,
        vyhledej hraničáře. Nechceš-li mít potíže, vyhýbej se čarodějům.
        <div class="author">Erik z Mediasu, Sborník lidové moudrosti</div>
    </div>
</div>

<h3 id="objev" data-original-id="Objev"><a href="#objev">Objev<span id="Objev" class="invisible-id"></span></a></h3>

<div class="introduction">
    Jasná záře Alonsa oslepila, vír záblesků a jisker ho omámil
    a zmátl. Na krátký okamžik si připadal lehký, téměř nehmotný, jak tak plul mořem světel... pak
    dopadl na studené kameny
    a zmocnila se ho nevolnost. Dopotácel se k polorozbořené stěně
    a opřel se o ni čelem. Příjemně to studilo.
    <p>„Alonso,“ zaslechl mistra Delaria, „citlivý mladík. Teleportaci
        snášel vždy špatně.“</p>
    <p>„Zvykne si,“ odvětila věcně opodál stojící žena. Alonso poznal
        po hlase Annu, další vysoce postavenou čarodějku. Povzdechl si
        a napřímil se, překonávaje potřebu zvracet. Přidržel si větrem
        vzdouvané roucho a vykročil k dvojici čarodějů.</p>
    <p>Rozvaliny byly temné a nevlídné. Jak mladík klopýtal po
        vyvrácených dlaždicích, všímal si podivných propletenců dávno
        zapomenutých symbolů a run vyrytých v kameni. Bylo šero,
        vlastně skoro tma – okolí osvětloval matně zářící krystal z Delariovy hole.</p>

    <img src="images/wizard/3.png" class="float-left"><p>Magický portál za Alonsovými zády zazářil, a když se mladík
        otočil, spatřil z něj vycházet dívku. Ten pohled mu jako vždy
        vyrazil dech.</p>
    <p>„Laela,“ komentoval opět mistr Delarius. „Elfka, z La’ Maerthu. Nadaná, chytrá, krásná –
        znáte přece ten typ.“</p>
    <p>Anna se potutelně usmála, když viděla Alonsův upřený
        pohled. Laela odhodila z čela pramen světlých kadeří, urovnala
        si bílé šaty a vykročila k nim.</p>
    <p>„Dámy a pane,“ řekl Delarius, „vítejte v ruinách Thurgurasu,
        jednoho z nejstrašnějších a nejnevkusnějších míst tohoto světa.
        Průzkum, který povedeme, má za úkol nalézt ložiska residuální
        magenergie. Pokud vám z toho nebude dvakrát dobře, nelekejte se
        – toto místo nepamatuje právě ty nejsvětlejší časy. Pane Alonso, jistě se rád budete držet
        slečny Laely. Dejme se do práce.“</p>
    <p>Vítr kvílel mezi rozpadlými stěnami a omšelými sloupy z černých kvádrů. Dali se do práce.</p>

    <div class="intermezzo"></div>

    <p>„Co tě přivedlo na Akademii?“ osmělil se Alonso.</p>
    <p>Elfka ho nevnímala, soustředěně přecházela z místa na místo,
        s prsty přitisknutými ke spánkům. Oči měla zavřené – mladík
        nechápal, jaktože už dávno do ničeho nevrazila.</p>
    <p>„Chci říct,“ pokračoval, „vy elfové přece na lidské školy moc
        nedáte, ne?“</p>
    <p>Ticho. Soustředěný výraz, prsty na spáncích.</p>
    <p>„Taky jsem slyšel,“ řekl Alonso trochu nakvašeně, „že se berete moc vážně. Jenom protože jsi
        elfka, máš studijní úspěchy a jsi... no... nevypadáš nejhůř, tak to ještě neznamená, že
        –“</p>
    <p>Zajíkl se, když klopýtl o kus roztříštěné sloupové hlavice.
        Dívka šla dál, ladně, bez zaváhání. Rozčílilo ho to.</p>
    <p>„Neznamená to,“ dokončil, „že na mě budeš kašlat! Už asi
        půl hodiny se tu s tebou snažím konverzovat, rozumíš? Takže
        kdybys mi chvíli mohla věnovat pozornost!“</p>
    <p>Zastavila se. Stála teď v mělké prohlubni, zády k němu – byla
        nehybná jako socha. Alonsa se zmocnil zvláštní pocit, podivné mrazení, které se objevilo v
        hlavě, rychle však směřovalo do žaludku.</p>
    <p>„Hele,“ zakoktal zaraženě, „nechtěl jsem tě nijak urazit, ale...“ Pomalu se otočila. Oči měla
        stále zavřené, ruce však již spustila volně podél boků. Když se k němu postavila čelem,
        Alonso si všiml, že se slabě chvěje. I on sám se třásl, srdce se mu rozbušilo.</p>
    <p>Otevřela oči. Byly celé černé.</p>

    <div class="intermezzo"></div>

    <p>Ten výkřik byl slabý a krátký, Delariovi však stačil k tomu,
        aby v něm vycítil strach. Podíval se na Annu. Oba čarodějové na
        sebe kývli a rozeběhli se za zvukem.</p>
    <p>Když dorazili k oběma novicům, naskytl se jim zvláštní
        pohled. Laela stála uprostřed prohlubně, ruce měla křečovitě
        sevřené v pěst a celá se třásla. Alonso na ni vyděšeně zíral, díval
        se přímo do černých očních důlků. Po bílých šatech šplhaly dívce
        pokroucené pramínky čehosi černého a lesklého.</p>
    <p>Delarius vykřikl zaklínadlo. Šero na chvíli rozptýlil jasný
        záblesk, Laelu jako by něco udeřilo a odhodilo ji to dozadu.
        V tutéž chvíli se ozval sytý Annin hlas, čarodějka napřáhla hůl
        a dívku obklopila aura mihotavého světla – místo aby tvrdě
        dopadla na kamenné dlaždice, jen se na ně pomalu snesla. Anna
        pohlédla vyčítavě na Delaria.</p>
    <p>Ten si jí nevšímal. Nevšímal si ani Alonsa, dokonce ani Laely, která teď ležela v bezvědomí
        na
        zemi. Místo toho poklekl a
        upřeně zíral na místo, kde dívka ještě před chvílí stála.</p>
    <p>Mezi popraskanými dlaždicemi tu bublala a stříkala zvláštní tekutina. Byla černá a na pohled
        mazlavá. Delarius do toho
        úkazu vpíjel oči.</p>
    <p>„Neměl by ses tolik přibližovat“, varovala ho Anna, která mu
        nahlížela přes rameno. „Ať je to cokoli – nepokoušej to.“</p>
    <p>„Co se to děje,“ zasípal Alonso. „Mistře? Co se stalo Laele? Co
        je to... co je to za věc?“</p>
    <p>Delarius trhnul hlavou a vstal. Udělal pár kroků vzad, odstoupil od temné louže, která jako
        by
        se stále neznatelně rozšiřovala.
        „Nevím,“ řekl rázně, „ale mám v plánu to zjistit.“</p>
    <p>Bylo ticho, i vítr jako by o něco zeslábl. Laela se náhle pohnula
        a zamrkala. Alonso s potěšením shledal, že oči už má zase normální – modré a krásné. „Je ti
        dobře, děvče?“ zeptala se Anna.</p>
    <p>Elfka se opatrně postavila. Stále se třásla – teď už však pouze
        zimou. „Něco se mi stalo,“ řekla zastřeným hlasem. „Myslím, že
        se tu něco...“</p>
    <p>Zadívala se na černou tekutinu, Anna k ní však přistoupila a
        odtáhla ji stranou. „Pokud chceš něco dělat,“ sykla přes rameno na Delaria, „udělej to
        rychle.
        Musíme je odsud oba rychle
        dostat, než se tu z toho pomátnou. To byl nápad, Delarie, brát
        studenty do Thurgurasu...“</p>
    <p>„Škola života,“ pokrčil mistr rameny. „Alonso? Podej mi prosím něco, do čeho bych mohl tu věc
        nabrat. Nosíš s sebou přece
        pořád nějaké baňky a lahvičky, ne?“</p>
    <p>„Ale pane,“ osmělil se mladík. „přece to nechcete brát s
        sebou... Paní Anna přece říkala, že bychom takové věci neměli
        pokoušet...“</p>
    <p>„Paní Anna to tak nemyslela. My jsme čarodějové, Alonso.
        Kdybychom se báli věci pokoušet, skončili bychom jako opatrní zbabělci. Jako nějací...
        theurgové.“ Poslední slovo pronesl se zvláštním odporem.</p>
    <p>Alonso už neřekl nic.</p>

    <div class="intermezzo"></div>

    <p>Rozvaliny Thurgurasu opustili za soumraku – Alonso, Laela, Anna, Delarius a flakónek
        zvláštní, vřící černé kapaliny. Tenhle den se, na rozdíl od těch, které měly následovat,
        nikdy do historie nezapsal – a to přesto, že tehdy to svým způsobem všechno začalo.</p>
</div>

<h3 id="carodejske_schopnosti" data-original-id="Čarodějské schopnosti"><a href="#carodejske_schopnosti">Čarodějské schopnosti<span id="Čarodějské schopnosti" class="invisible-id"></span></a></h3>

<div class="introduction">
    Elicia přiblížila ruce k baňce. Jak se její dlaně pomalu svíraly okolo skleněné nádoby, v
    místnosti jako by přibývalo stínů.
    Byl slyšet neznatelný monotónní hukot. Eliciina černá kočka si
    lhostejně lízala tlapku.
    <p>„Co cítíš?“ zašeptal nedočkavě Delarius.</p>
    <p>„Trpělivost, kolego,“ odbyla ho bledá žena přísně. Její pohublá
        tvář byla strnulá, jen víčka zavřených očí se slabě chvěla.</p>
    <p>„Co to dělá?“ zašeptal Alonso, který nahlížel spolu s Laelou
        čarodějce přes rameno. „Co je to za zaklínadlo?“</p>
    <p>„Žádné zaklínadlo, mladý muži,“ řekla Elicia úsečně, aniž by
        se obtěžovala na učně pohlédnout. „Jen cit. Až budeš skutečným
        čarodějem, pochopíš...“</p>
    <p>Její hlas přerušilo zasyčení – ten zvuk vydala kočka, která teď
        upřeně zírala na černou kapalinu. „Ožilo to,“ vyhrkla čarodějka
        změněným hlasem, „cítím život... a sílu a moc... a...“</p>
    <p>Kapalina začala prudce vřít, z hrdla baňky vylétlo několik
        temných kapek. Jedna z nich přistála na zádech kočky – ta vyděšeně zavřískla a se zježenými
        chlupy seskočila ze stolu. Alonso bezděčně ucukl.</p>
    <p>„...a už nic, co bych se nebála vyslovit,“ dokončila tiše mistryně.</p>
</div>

<img src="images/wizard/6.png" class="float-right long-image"><h4 id="zaostreni_vule" data-original-id="Zaostření vůle"><a href="#zaostreni_vule">Zaostření vůle<span id="Zaostření vůle" class="invisible-id"></span></a></h4>
<div class="introduction">
    Alonso se držel oběma rukama za hlavu a kýval se na židli sem
    a tam. Mistr Dorset ho zkoumavě pozoroval.
    <p>„Bylo to... šílené,“ zopakoval učeň slabým hlasem. „Měl jsem
        halucinace... jako by někdo vzal obsah mojí hlavy a vylil mi ho
        přímo před oči...“</p>
    <p>Dorsetova už tak dost přísná tvář se ještě více zachmuřila.
        „Nemluv o svých vizích, hochu, buď tak hodný. Fantazírování
        přenechej theurgům, takovými bludy se tu nezabýváme. Radši
        mi řekni, co ti sféry opravdu daly.“</p>
    <p>Mladík vzhlédl. „Myslím,“ řekl po dlouhé odmlce, „myslím, že snad...“</p>
    <p>Nedokončil větu. Místo toho zvedl ruku před sebe, zkřivil prsty do podivného gesta a zašeptal
        formuli.</p>
    <p>Oba muže oslnil prudký záblesk. Alonso vytřeštil oči na svoji
        dlaň, ze které teď stoupal pramínek kouře. Mezi prsty mu přebíhaly modré jiskřičky, syčely a
        zářily opalizujícím světlem.</p>
    <p>„Získal jsi energii,“ pousmál se mistr. „To jediné ti sféry mohou dát. Nikdy od nich nechtěj
        víc.“</p>
</div>

<h4 id="astralni_pulnoc" data-original-id="Astrální půlnoc"><a href="#astralni_pulnoc">Astrální půlnoc<span id="Astrální půlnoc" class="invisible-id"></span></a></h4>
<div class="introduction">
    „Za chvíli to přijde,“ zašeptala Laela.
    <p>Alonso se jí podíval do tváře. Za měsíčního svitu vypadala
        zvláštně – chladné světlo jako by proměnilo tu jemnou, krásnou
        elfskou tvář v umělecké dílo, snad obraz nebo sochu. Přisedl blíž,
        zvedl ruku, jemně se dotkl jejích vlasů...</p>
    <p>„Teď!“ vyhrkla radostně. „Cítíš to? Astrální půlnoc! Jako by
        se všechno znovu narodilo! No tak, Alonso, posloucháš mě?
        Není to... magické?!“</p>
    <p>Povzdechl si a ruku položil zpět do klína. Podíval se na měsíc,
        který jako by teď skutečně zářil nějak podivně, jasněji.</p>
    <p>„Ano,“ řekl zklamaně, „cítím to.“</p>
    <p>Bylo to bezesporu velmi magické.</p>
</div>

<img src="images/wizard/11.png" class="float-left long-image"><h4 id="studium_kouzel" data-original-id="Studium kouzel"><a href="#studium_kouzel">Studium kouzel<span id="Studium kouzel" class="invisible-id"></span></a></h4>
<div class="introduction">
    Knihovnou se rozléhalo hlasité chrápání, doprovázené šustěním papíru.
    <p>„Co to je?“ zeptala se udiveně Laela.</p>
    <p>„Starý mistr Balthus,“ odvětil s nezájmem Alonso. „Vždycky tu po nocích studuje.“</p>
</div>

<h4 id="hul_a_boj" data-original-id="Hůl a boj"><a href="#hul_a_boj">Hůl a boj<span id="Hůl a boj" class="invisible-id"></span></a></h4>
<div class="introduction">
    V laboratoři byla tma. Když Alonso vcházel, držel před sebou
    svícen jako nějaký posvátný symbol, který by ho měl uchránit
    před strachem a nejistotou. Nezabíralo to.
    <p>„Pane?“ osmělil se, když spatřil Delaria, jak se nad čímsi sklání u stolu. „Pane, my... s
        Laelou, na něco jsme přišli. Týká se
        to té věci, kterou jsme našli v Thurgurasu.“</p>
    <p>„Ano?“ odvětil Delarius ledabyle, aniž by se otočil. „Mluv.“</p>
    <p>„Myslíme si, pane, že ta tekutina – tedy, že to je Thurguras
        sám. Našel jsem spisy, které hovoří o tom, že se jeho životní
        esence vsákla do země poté, co byl přemožen. Není tedy možné –
        no – že je to ona? Bojíme se, že by se mohlo něco zlého stát...“</p>
    <p>„Vážně? Něco zlého by se mohlo stát?“ zeptal se Delarius a
        pomalu se otočil. Když učeň spatřil jeho tvář, svícen mu téměř
        vypadl z ruky.</p>
    <p>Mistrovy oči byly černé, roucho měl špinavé a vlasy rozcuchané.
        V ruce křečovitě svíral svoji zdobenou hůl. „Myslím, že ano,“ řekl
        ponuře, „myslím, že máš pravdu, Alonso, nebezpečnou pravdu.
        Vlastně bych řekl, že by se mohlo něco zlého stát přímo tobě.“</p>
    <p>Když zaútočil, byl mladík příliš zkoprnělý, než aby se bránil. Delarius ho udeřil špicí hole
        do žeber, provedl překvapivě rychlou otočku a další mohutnou ranou zvrátil Alonsovu hlavu na
        stranu. Mladík se pokusil couvnout, čarodějova hůl mu však podrazila nohy. Zřítil se k
        zemi.</p>
    <p>„Když si zahráváš s věcmi, které tě přesahují, vždycky se něco zlého stane,“ křičel Delarius,
        zatímco se napřahoval k dalšímu úderu.</p>
</div>

<img src="images/wizard/17.png" class="float-right long-image"><h4 id="hul_a_sesilani_kouzel" data-original-id="Hůl a sesílání kouzel"><a href="#hul_a_sesilani_kouzel">Hůl a sesílání kouzel<span id="Hůl a sesílání kouzel" class="invisible-id"></span></a></h4>
<div class="introduction">
    Alonso se snažil seslat ochranné zaklínadlo, ruce se mu však
    třásly. Rozšířenýma očima sledoval krystal v Delariově holi,
    který modře žhnul.
    <p>„Tohle je lekce speciálně pro tebe, hochu,“ ozýval se hlas za
        oslepujícím světlem. „Energetická magie, kapitola čtvrtá, hůl a
        blesky. Myslím, že si to budeš pamatovat...“</p>
    <p>Opalizující proud energie, který vytryskl z hole, zvedl mladíkovo tělo do vzduchu. Po
        dřevěných
        rytinách přebíhaly jiskry,
        mistrova ruka svírající hůl se třásla – stejně jako tělo bezmocného učně. Trvalo to jen pár
        okamžiků.</p>
    <p>Přesto to stačilo k tomu, aby z Alonsova těla vyprchal život.</p>
</div>

<h4 id="komunikace_s_pomocnickem" data-original-id="Komunikace s pomocníčkem"><a href="#komunikace_s_pomocnickem">Komunikace s pomocníčkem<span id="Komunikace s pomocníčkem" class="invisible-id"></span></a></h4>
<div class="introduction">Za zavřenými víčky, hluboko uvnitř hlavy, ho Delarius
    vyhledal. Cítil studený vzduch, který havranovi čechral perutě
    – a byly to teď i jeho perutě. Viděl jeho očima, sledoval, jak se
    zdi a okna univerzity jen míhají před zrakem plachtícího ptáka.
    Zpozoroval světlo a zamířil k němu – když spatřil, že jsou okenice otevřené, neubránil se
    radosti.
    <p>Laela polekaně vzhlédla od knihy. Za oknem slyšela zakrákat havrana.</p>
</div>

<h4 id="magie_pomocnicku" data-original-id="Magie pomocníčků"><a href="#magie_pomocnicku">Magie pomocníčků<span id="Magie pomocníčků" class="invisible-id"></span></a></h4>
<div class="introduction">
    Laela horečnatě listovala zažloutlými stránkami kroniky. Přímo cítila, jak s každým zašustěním
    papíru ztrácí další střípky
    drahocenného času. Jako by ho už tak neměla dost málo...
    <p>Pak to našla. Zatajila dech, její pohled létal po starých literách. Bezejmenné Proroctví...
        až podruhé zem na světlo vyvrhne Temnotu, až zachvěje se země křikem a utrpením...</p>
    <p>Už se to děje, uvědomila si. Věděla jsem to. Děje se to právě teď a tady...</p>
    <p>...a tma rozlije se jako zhoubná řeka, která pohltí vše živé
        a měnit to bude k obrazu svému – neboť jest to pramen Moci,
        Prvního Zla, Thor Gureas...</p>
    <p>Za otevřeným oknem už poněkolikáté zakrákal havran. Nevšímala si toho.</p>
    <p>...pak vše staré a moudré bude sraženo na kolena a žádná
        ze sil rozbitého Světa nedokáže vzdorovat. Tehdy nevzhlížejte k mocným, neboť jejich moc jim
        zalepí oči a splyne s Jeho mocí...</p>
    <p>Zvedl se vítr, okenice se prudce rozlétly. Chladným vzduchem se nesly další skřeky.</p>
    <p>...avšak vzejde Nové, a z bolesti světa se zrodí hrdinové,
        jejichž dětská bezmoc jim vdechne sílu...</p>
    <p>Další prudký poryv větru vytrhl Laele knihu z rukou. Stojan
        se svící se převrhl, halda pergamenů na podlaze vzplála jasným
        plamenem. Laela natáhla ruce po knize, jejíž listy se divoce zmítaly ve vichřici, vítr ji
        však odhodil ke zdi. Bezmocně sledovala,
        jak stránky černají a praskají v žáru ohně.</p>
    <p>Havran ještě několikrát zakroužil ve vzduchu, aby se přesvědčil, že je dílo dokonáno. Pak
        zamával křídly a nechal se pohltit nocí.</p>
</div>

<h3 id="zaslechnuti_kouzla" data-original-id="Zaslechnutí kouzla"><a href="#zaslechnuti_kouzla">Zaslechnutí kouzla<span id="Zaslechnutí kouzla" class="invisible-id"></span></a></h3>
<div class="introduction">
    Anna vstala tak prudce, až převrhla židli.
    <p>„Cítil jste to?!“ obrátila se na Balthuse, který podřimoval
        v mohutném křesle. Ve sněmovní síni už tento večer zbyli jenom sami dva.</p>
    <p>„No tak, ctihodný pane, probuďte se přece! Je všude kolem –
        ozvěna energetické magie! A je v tom i něco víc, něco... mistře,
        někdo nám tu tropí pořádnou neplechu! Musíme zasáhnout!“</p>
    <p>„Ano, Anno, cítím to,“ řekl stařec rozechvěle, aniž by otevřel
        oči. „Už dlouho to cítím. Máte pravdu, musíme něco dělat.“</p>
    <p>Anna už stála s holí v ruce, připravena se vyřítit z místnosti.
        Něco v čarodějově hlase ji však přimělo se zarazit a poslouchat.</p>
    <p>„Povím vám, co uděláme, milá slečno Anno. Zabarikádujte
        všechny dveře, magií i nábytkem. Vztyčte ochranný val, skryjte
        nás před zrakem světa. To, co přichází, už nedokážeme zastavit.
        Zhasněte lucerny a schovejte se v koutě. Já... potřebuji si jen
        vybavit něco, co už jsem dávno zapomněl...“</p>
    <p>„Co?“ vyhrkla Anna. „Co by to mělo být?“</p>
    <p>„Modlitba,“ zašeptal stařec.</p>
</div>

<img src="images/wizard/25.png" class="float-left long-image"><h3 id="mentalni_souboj" data-original-id="Mentální souboj"><a href="#mentalni_souboj">Mentální souboj<span id="Mentální souboj" class="invisible-id"></span></a></h3>
<div class="introduction">
    Když rozrazil dveře, Dorset už ho čekal. Starý čaroděj pomalu vstal a upřel na nezvaného hosta
    přísný pohled. Neměl strach – což byla chyba.
    <p>„Delarie?“</p>
    <p>Ne, to už nebyl Delarius. Přicházející postava v čarodějnickém rouchu byla rozcuchaná a
        hrozivá, její oči byly černé a
        roucho pokrývala temná pavučina olejovité substance. Dorset
        ucítil v hlavě bolest, která ho téměř ochromila. Zkusil vzdorovat. Zaostřil svoji mysl,
        přitiskl kostnaté prsty ke spánkům a
        vyslal proti neznámé síle mentální úder. Bylo to, jako by hodil
        kamenem proti příbojové vlně.</p>
    <p>Delarius se nezastavil, ani nezpomalil – kráčel vpřed a za
        ním šla Temnota a krystal v jeho holi matně žhnul. Dorset
        slyšel v hlavě ponurý šepot, jeho rty se rozechvěly – byl nucen
        opakovat ta neznámá slova, jeho myšlenky se zmítaly v agónii.
        Zamířil hloub, hledal to, co zbylo z jeho vůle.</p>
    <p>Nenašel to.</p>
    <p>Místností se rozlehl výkřik starého mistra a pak všechna světla zhasla.</p>
</div>
<h2><a href="https://pph.drdplus.info" class="external-url" target="_blank">Úvod k počátkům</a></h2>

<div class="quote">
    <div class="content"> Často mne viní z toho, že mé příběhy jsou jen výplody stařecké fantazie.
        Že událo-li se to všechno někdy, pak snad leda ve světě bláhové představivosti nerozumného
        člověka, odtrženého od věcí skutečných. Smějí se a říkají, že jen blázen dnes sní o
        hrdinech, že víc než draků a mantichor je třeba bát se moru a kobylek. Vyčítají mi, že žiji
        ve snu. Možná ano. Možná je opravdu náš svět jen čísi smyšlenkou, bájným přeludem, snem. V
        takovém případě mne, prosím, nebuďte.
        <div class="author">Tarkurius, „Paměti“</div>
    </div>
</div>

<div class="introduction">
    Opravdu má smysl vyprávět tento příběh? Připomínat světu
    tajemství, na která zapomněl, mystéria, která už nikdo neprožívá?
    Koho zajímá prolitá krev, pokud netekla z jeho žil? Jsem starý,
    unavený. Budu šeptat svá slova do větru, dokud mne někdo
    neumlčí. Protože vše, co vím, je pravda. Pravda o nás, o naší
    duši. O malosti, kterou není třeba hledat, a hrdinství, vykoupeném
    vždy vysokou cenou.
    <p>Hmmm, kde začít? Možná u skřetů a Černých jezdců? Ano,
        u nich. Vždycky jsou někde skřeti nebo Černí jezdci, připravení
        vyrazit a připomenout civilizaci, že rozdíl mezi poklidným životem
        a pádem do barbarství může být v jediném máchnutí meče.
        A s nimi přichází doba, kdy si děti přestávají hrát.
    </p>

    <div class="intermezzo"></div>

    <p>„Vyrážíme?“ řekl Ruk a podíval se s očekáváním na Sarju a
        svého bratra. Oběma bylo dvanáct, o dva roky méně než jemu.
        Přesto vypadali odhodlaně a nebojácně, když mlčky přikývli a
        přikrčili se. Chvíle, kdy půjde o všechno, se přiblížila natolik, že
        si na ni mohli sáhnout rukou. Ruk zabořil prsty do hlíny valu,
        za kterým se krčili. Napjal všechny svaly, ještě jednou se nadechl
        a pak vyskočil.
    </p>

    <p>„Ááááá,“ křičel jako smyslů zbavený a téměř vzápětí se k němu
        přidaly další dva hlasy. Roztočil svůj prak, v běhu zamířil na
        nejbližšího skřeta a vystřelil. Ani se nepodíval, kam jej trefil,
        věřil své mušce a instinktům. Byla to hra, skřet nebyl skutečný,
        a proto musí být mrtvý. Dostal to přímo do oka. Jak jinak,
        skřeti vždycky umírali, jakmile je Ruk začal zasypávat střelami.
        Sarja a Tark se vrhli vstříc svým nepřátelům. Uhýbali šípům,
        které létaly po desítkách, ale jako zázrakem se jim nic nestalo.
        Vypadali jako dva šílenci stižení záchvatem, když se snažili současně
        běžet a kroutit svými těly tak, aby zůstali nezasaženi. Ruk
        nabíjel jeden kámen za druhým a skřeti se museli před náporem
        jeho střel schovat, což jim nebylo mnoho platné.
    </p>

    <p>„Tu máš, chcípni, áárch,“ křičel Tark a rozháněl se po svých
        protivnících dlouhou palicí.</p>

    <p>„Padni, zmetku,“ přizvukovala mu Sarja a svou zbraní, větví
        proměněnou v kopí, proklála dalšího skřeta. Směsice výkřiků,
        nadávek a výhružek doprovázená mohutnými švihy, body a
        přesnými střelami z praku ještě chvíli pokračovala, než Ruka,
        Sarju a Tarka hra přestala bavit.
    </p>

    <div class="intermezzo"></div>

    <p> Tehdy jsem ještě netušil, že Černí jezdci se nezjevují jen tak,
        jako zlomyslná rána osudu potkávající smolaře. V pohádkách a
        příbězích se o silách, které by je mohly ovládat, nic neříkalo.
        Jenže život mívá ve zvyku bezohledně šlapat na veškerou moudrost,
        ať už vyřčenou nebo napsanou. Strašlivé zlo ovládá ještě
        někdo strašlivější a mnohem zkaženější, byť se to na první
        pohled může zdát nemožné. A nakonec se do všeho zamíchají
        draci.</p>

    <div class="intermezzo"></div>

    <p>„Zítra bychom se mohli vydat na draka, že jo?“ řekla Sarja a
        upřela na své společníky dychtivý pohled. Čas ji ještě neopatřil
        výraznějšími znaky ženství, a tak vypadala v otrhaných kalhotách
        a volné haleně jako kluk. Tento dojem podtrhovalo několik
        menších jizev na tváři a jedna výrazná, táhnoucí se od kořene
        nosu vzhůru, ztrácející se až ve vlasech.</p>

    <p> „No jasně, proč ne,“ odvětil Ruk. Tím bylo rozhodnuto, neboť
        on měl v jejich malé partě hlavní slovo.</p>

    <p> „Skvělýýý,“ zavýskla Sarja a jen tak pro radost začala poskakovat
        jako šílená.
    </p>

    <p> Oba kluci se jejímu veselí smáli, sami se těšili, jak zítra draka
        zapíchnou, ale bylo pod jejich důstojnost to dát příliš okatě
        najevo. Přeci jen, takový drak je vážná věc. Nezabíjí se každý
        den.</p>

    <p>Tark se náhle zastavil, chytil Ruka za rameno a ukázal nalevo.
        Na okraji lesa ležel někdo na zemi. Všichni zůstali ohromeně
        stát. Už z dálky bylo vidět, že je menší než oni, ale mnohem
        mohutnější a taky pěkně divně oblečený. Halena pobitá kovovými
        cvoky mu sahala až pod kolena, v pase ji měl staženou
        nezvykle širokým opaskem, nohy byly holé a na chodidlech měl
        tenkými koženými provázky přivázány opánky. Co však přitahovalo
        oči všech tří zdaleka nejvíce, byla úplně lysá hlava. Žádné
        vlasy, žádné vousy. Jen temně rudý pramen vytékající krve.
        Nehýbal se a oči měl zavřené, pouze střídavě klesající a stoupající
        hruď je upozorňovala na to, že cizinec ještě žije.
    </p>

    <p>Když doběhli na pět kroků, bezděky se zastavili, zmatení a
        neschopní vstřebat to, co spatřili. Krev už viděli mockrát, ať už
        tekla z jejich rozbitých hlav a odřených kolenou, nebo někomu
        z vesničanů, když si při práci nedal dostatečně pozor. Tohle bylo
        ale něco jiného. Cizinec, navíc očividně ne člověk, s ošklivou
        ránou na temeni, ležící tak blízko jejich vesnice.
    </p>

    <p>„Myslíte, že umře?“ zeptal se Tark, který už nevydržel to
        napjaté ticho.</p>

    <p>„No, nevypadá moc dobře,“ mínil Ruk, zatímco si neznámého
        bedlivě prohlížel.</p>

    <p>„A neměli bysme mu nějak pomoct?“ řekla Sarja hlasem
        staženým úzkostí. Viditelně se v ní svářely strach s hlasem svědomí,
        které ji slabým hláskem nabádalo pomáhat potřebným.</p>

    <p> „Zbláznila ses? Dyť o něm nic nevíš. Co když je to léčka?
        Vzpomínáš, jak nám tvoje máma vykládala o Ulkasovi Smrtikráli?
        Taky si nedal bacha a šeredně to odskákal. Pomáhat zraněnejm
        cizincům se nevyplácí,“ rozohnil se Ruk.</p>

    <p>„Ale co když…“ začala Sarja, ale neznámý zasténal a upoutal
        na sebe jejich pozornost. Jeho mladý obličej se zkřivil bolestí,
        víčka očí se mu na třetí pokus podařilo ztěžka otevřít. Rozšířené
        panenky se zahleděly vysoko na nebe a možná až za něj, jako by
        tam hledaly oporu pro bloudící vědomí. Po dlouhé chvíli, kdy
        ani jedno z dětí napětím nedýchalo, se mu z úst slabým hlasem
        ozvala tři slova: „Jezdci, Černí jezdci.“ Pak se jeho vědomí naposledy
        zhouplo na vlnách reality, než zapadlo hluboko do snů,
        které se zdají těm, co nemají jinou možnost.</p>

    <p>„Přežije to,“ zašeptala Sarja a po obličeji jí skanula slza.
        Nevěděla, kde se v ní toto přesvědčení vzalo, ale nepochybovala
        o něm. Ruk s Tarkem ji neslyšeli.</p>

    <p>„Co to říkal? Jaký černý jezdci?“ zeptal se Tark.</p>

    <p>Otázka zůstala nezodpovězena, protože vzduch jako nůž prořízlo
        mučivé zaječení nesené z dálky.</p>

    <div class="intermezzo"></div>

    <p> S Hrúgarem byl můj osud propleten mnohem víc, než bych si
        přál a troufl předpovídat. Už první setkání bylo předzvěstí toho,
        že spolu s ním chodí věrná dvojice potíže a nepříjemnosti. Jeho
        opravdu osobitý přístup k životu a trpasličím tradicím z něj
        dělal buřiče a provokatéra, který nezván vstupoval do cizích
        životů a poté, co nenechal kámen na kameni, zase klidně odešel,
        jako by se nic důležitého nestalo. Nebyl z těch, kteří vysvětlují
        své činy nebo se za ně omlouvají.</p>

    <div class="intermezzo"></div>

    <p>Po prvním zaječení se brzy ozvaly další výkřiky a za chvíli se
        slily do jediného šíleného akordu, který rval duši z těla. Sarja,
        Ruk a Tark se rozběhli k vesnici, hnáni strachem a odvahou
        současně, protože nemohli jinak. Teď nebyl čas na pochybnosti,
        každý okamžik se vyvažoval zlatem, které žádný z nich ještě
        neviděl, ale znal jeho cenu. Stromy se kolem nich míhaly, až jim
        splynuly v jednolitou entitu, les v jeho jedinečnosti. Cítili, jak
        jim srdce buší v dětských hrudích, slyšeli, jak jejich ústa prudce
        nasávají vzduch. Únava, beznaděj, bezmoc, nic z toho neexistovalo,
        ne skutečně, ne teď. Jen oni, děsivé výkřiky a vesnice, která
        se vynořila z lesa.</p>

    <p>Na chvíli se zastavili, aby jejich mozek mohl vstřebat ten hrůzný
        obraz. Černí jezdci na černých koních, krásných a obrovských,
        projíždějící cvalem mezi chalupami. V jedné ruce otěže a v druhé
        meče, palcáty a další vražedné nástroje. Jakmile se přiblížili
        k někomu dostatečně blízko, jejich pravá paže se rozmazala prudkým
        švihnutím. K zemi vzápětí dopadlo další bezvládné tělo. Černým
        jezdcům nebylo vidět do tváře, smrt přicházela bezejmenná.
        Čelit nepřátelům, pokud jsou skuteční, je něco jiného než bojovat
        proti smyšleným představám. Ta tam byla souhra dětí. Do hlubin
        děsu se řítilo jejich odhodlání, odvaha a touha bojovat. Ze
        všeho nejvíc se jim chtělo přidat se k bezmocnému jekotu, padnout
        k zemi a plakat, dokud je bohové neodvedou pryč. Mrtvé
        či živé, jen pryč odtud, od Černých jezdců, krve, zkázy a umírání.
        Sarja klesla na kolena a provizorní kopí jí vypadlo z rukou,
        vytřeštěné oči hypnotizovaly obraz před sebou. Ruk si pro sebe
        neustále něco šeptal, snad modlitbu, na kterou si nevzpomněl už
        drahně let. Tark se zalil potem, jehož krůpěje se mísily se slzami,
        a on viděl vše rozmazaně, pokřiveně a přízračně.</p>

    <p>Najednou se nad vesnicí zatmělo, světlo pohltil velký, těžký
        oblak, který přilétl odnikud a náhle byl tu. Černí jezdci znejistěli,
        začali se ohlížet jeden po druhém. Pro Ruka to bylo už víc,
        než dokázal unést. Mohl se buď zhroutit v bezvědomí, nebo
        udělat něco šíleného. Jeho mysl, nějaký její tajný kout, si vybrala
        druhou možnost. Prak nabitý třemi kameny se roztočil nad jeho
        hlavou, svištěl si pro sebe a čekal na svou životní ránu. Ruk
        uvolnil šňůrku praku. První střela trefila nejbližšího jezdce do
        paže, druhá do hrudi a třetí zasáhla nozdry jeho koně. Ten se,
        vystrašený a zmatený, vzepjal na zadní a svého pána shodil do
        prachu a bláta. Jako mávnutím kouzelné hůlky zmizel Sarjin a
        Tarkův strach. Zůstala jen zuřivost, zběsilá, nekonečná zuřivost.
        Vrhli se na ležícího jezdce a tloukli ho hlava nehlava, bez
        odpočinku a bezmyšlenkovitě.</p>

    <p>Z černého mraku sjel blesk za ohlušujícího dunění, které umlčelo
        jekot vesničanů. Jeden z jezdců se i s koněm vzňal a začali
        hořet oslepujícím modrým ohněm. Vesnicí se znovu rozlehl křik
        a kvílení, ale nyní řvali všichni. Zbylí jezdci se dali na útěk,
        demoralizovaní a vystrašení. Ruk, překvapený vlastní odvahou,
        fascinovaně sledoval živou pochodeň, jak se vzpíná v agónii
        uprostřed vesnice. Ke svému překvapení si všiml, že všichni
        nejsou smyslů zbavení. U chalupy, co patřila otci Sarji, stála
        krásná dívka, mnohem hezčí než kdokoliv, koho kdy Ruk viděl.
        Její rysy byly klidné, téměř až nezúčastněné, jako by neslyšela
        všechen ten nářek a neviděla mrtvé a umírající. Kapka potu
        donutila Ruka mrknout, a když znovu otevřel oči, dívka byla
        pryč a zmizel i temný mrak nad vesnicí. Jen zkáza zůstala.</p>

    <p>„Hmpf,“ vyhekl námahou Tark, jak otáčel černého jezdce,
        kterého spolu se Sarjou ještě před chvílí bili. Sarjina ruka se
        chvěla, když sundávala neznámému masku z obličeje. Hned jak ji
        strhla, ucukla rukou stranou, připravená na nenadálý útok nebo
        zákeřnost. Ale nic z toho nepřišlo. Všichni tři hleděli do obličeje
        zkřiveného bolestí, který byl téměř lidský. Nebylo na něm nic
        démonického, jak očekávali. A ke všemu patřil ženě. Zmateně se
        podívali jeden na druhého. Tohle nikdo z nich nečekal, bořilo to
        všechny představy, které si vytvořili na základě příběhů a pohádek.
        Když stvůra zabíjí lidi a lidé stvůry, je všechno v pořádku,
        ale když lidé zabíjejí lidi? Poražená jezdkyně zasténala a upřela
        na ně oči. Byly bledě modré, plné strachu. Ne bezcitné a kruté.
        Ještě před chvílí měli všichni tři touhu zabít svého nepřítele,
        pomstít se za vše, co spáchal spolu s ostatními Černými jezdci.
        Teď už to nebylo myslitelné. Svět se pro ně změnil, hranice
        toho, co je a není možné, se posunuly daleko za obzor jejich
        někdejšího poznání.</p>

    <p>„Proč?“ zeptal se Tark. Nečekal odpověď, mluvilo z něj
        zoufalství, které nedokázalo pochopit ten masakr. Žena se mu
        chvíli dívala do očí, ale pak je sklopila. Nechtěla nebo nemohla
        odpovědět.</p>

    <p>Každý příběh nějak začíná a nejinak je to u toho mého. Ale
        kdo se prosil o takový, který začíná smrtí? Proč jsem se musel
        vydat na cestu a do prachu vtiskávat na podrážkách krev vlastních
        příbuzných?</p>
</div>

<h3 id="kazdy_svet_ma_sva_pravidla" data-original-id="Každý svět má svá pravidla"><a href="#kazdy_svet_ma_sva_pravidla">Každý svět má svá pravidla<span id="Každý svět má svá pravidla" class="invisible-id"></span></a></h3>
<div class="quote">
    <div class="content">
        <p>Jasně, že naše životy řídí Vyšší moc, Osud, Předurčení.
            Pro mě za mě. Člověk se jenom musí naučit rozlišovat mezi
            Vyšší mocí a Blbou náhodou.</p>

        <div class="author">Hrúgar, kněz Orphagův</div>
    </div>
</div>

<div class="introduction">
    „V pořádku!“ křičel Ruk ze stromu. „Bažiny se táhnou míli,
    možná míli a půl. Když budeme mít štěstí, dostaneme se na
    druhou stranu ještě dneska, živí a zdraví!“
    <p>Sarja se s úlevou usmála. Hrúgar na ni přísně pohlédl. „Říkal
        ‚když budeme mít štěstí‘,“ zamručel. „Nikdy nevěř větám, který
        začínaj na ‚když budeme mít štěstí‘…!“</p>
</div>

<h3 id="role_pravidel" data-original-id="Role pravidel"><a href="#role_pravidel">Role pravidel<span id="Role pravidel" class="invisible-id"></span></a></h3>
<div class="quote">
    <div class="content">
        <p>Stejně jako všechny příběhy, i ten můj byl upředen ze složité
            sítě vzájemně propletených okolností, šťastných i tragických.
            Často jen jediný pohyb mohl rozhodnout o našich osudech.
            Pohyb kamene, vymrštěného z Rukova praku. Pohnutí
            v našich srdcích, které nám zabránilo zabít Finin, Černou
            jezdkyni. A tisíceré pohyby jejího meče, z nichž mnohé nám
            později v divočině zachránily život.</p>

        <p>O mnoho let později, když jsem stál na bitevním poli a
            válčil proti temným silám Thurgurasu, jsem měl pocit, že
            rozhoduji o osudu světa. Teď vím, že se o něm znovu a znovu
            rozhoduje v každém okamžiku.</p>

        <div class="author">Tarkurius, „Paměti“</div>
    </div>
</div>

<img src="images/pph/12.png" class="centered"><h3 id="postava" data-original-id="Postava"><a href="#postava">Hrdina<span id="Postava" class="invisible-id"></span></a></h3>
<div class="introduction">
    „Šílenec,“ mumlal Ruk už snad posté, „blázen. Jestli někde
    sám zkape, moje vina to nebude…“
    <p>Co je po ošklivé hádce opustil jeho bratr Tark, byl čím dál tím
        nedůtklivější.</p>

    <p>Hrúgar se náhle zastavil a otočil se na něj, až do něj hartusící
        chlapec málem vrazil. „Tak aby bylo jasno, mladej,“ osopil se
        na Ruka, „tvůj bratr nás neopustil, protože by byl šílenec. Je
        to zvláštní, ale neodešel dokonce ani proto, že bys byl blázen
        ty. Už když jsem vás poprvý uviděl, bylo mi jasný, že se vaše
        cesty rozejdou. Stejně jako brzy cesty nás všech,“ dodal a blýskl
        pohledem po zaražené Sarje.</p>

    <p>„Promiň,“ ušklíbl se Ruk sarkasticky. Trpasličí kněz už v něm
        dávno nevzbuzoval tu úctu co předtím. „Já zapomněl, že všechno
        je řízený shora. To tvůj bůh, veliký Orphag, se nejspíš postaral
        o jeho odchod…“</p>

    <p>„Nemusel,“ opáčil trpaslík. „Jste zkrátka každej jinej. Tarka
        jeho vlohy přinutily sledovat cestu, kterou my ostatní neviděli
        – jistě ho zavede za poznáním toho, co tak hledá. I tebe brzo to
        tvý grobiánský prospěchářství přinutí hledat parťáky, co by tě
        naučili využít tvejch už tak dost rychlejch reflexů líp než my.
        A ona,“ pokývl směrem k Sarje, „nevšim sis, jak ona je jiná?“</p>

    <p>Ruk se otočil na kamarádku, nenápadně postávající ve stínu
        stromu. Vůbec je nevnímala, poslouchala šumění listí v korunách.
        „Asi bude pršet,“ zamumlala, když zjistila, že se na ni dívají.</p>

    <p>Obloha byla jasně modrá, bez mráčku. Vál vlahý větřík.</p>

    <p>„Vsadím se, že bude,“ přikývl vážně Hrúgar.</p>
</div>

<h4 id="stvoreni_hrdiny" data-original-id="Stvoření hrdiny"><a href="#stvoreni_hrdiny">Stvoření hrdiny<span id="Stvoření hrdiny" class="invisible-id"></span></a></h4>
<div class="introduction">
    Oheň tiše plápolal, praskající jiskry připomínaly roztančené
    světlušky. Děti spaly – Sarja, Ruk i Tark. Uplynul teprve den
    od doby, kdy je Hrúgar odvedl od jejich zpustošených domovů,
    od mrtvých těl jejich rodičů a přátel. Čekalo je dlouhé bloudění
    divočinou, hádky a rozkoly. To však bylo před nimi – teď a tady
    byl jen klidný, bezesný spánek.
    <p>„Podívej se na ně,“ šeptal Hrúgar mladé válečnici, která se
        opírala o mohutný kmen stromu po jeho boku. „Jak nemluvňata.
        A za nějakejch dvacet, třicet let budou tihle frackové rozhodovat
        o osudu světa.“</p>

    <p>Finin pozvedla obočí. Byl to od ní projev krajní zvědavosti.</p>

    <p>„Můj Pán, Veliký Orphag mi to vyjevil,“ usmál se na ni spiklenecky
        Hrúgar. „Ve snu. Abys věděla, blíží se konec světa. Měli
        by sebou hodit.“</p>

    <p>Děti spokojeně oddechovaly. Finin se klížila víčka už jen
        z pohledu na ně.</p>

    <p>„Hodně se změní,“ pokračoval trpasličí kněz ospale. „Budou
        moudrý, silný, rychlý… brzy se rozhodne, kdo čím bude…“</p>

    <p>Netušil, kdy přesně usnul. Té noci mu však Veliký Orphag
        vyjevil, že už je rozhodnuto.</p>
</div>

<h4 id="okoli_hrdinu" data-original-id="Okolí hrdinů"><a href="#okoli_hrdinu">Okolí hrdinů<span id="Okolí hrdinů" class="invisible-id"></span></a></h4>
<div class="quote">
    <div class="content">
        <p>Jak se chceš do někoho vžít, když neznáš jeho pozadí?</p>
        <div class="author">potulný loutkař, proutník a proutkař Mário Netto</div>
    </div>
</div>

<h5 id="zlodej" data-original-id="Zloděj"><a href="#zlodej">Zloděj<span id="Zloděj" class="invisible-id"></span></a></h5>
<div class="introduction">
    „Od tohohle řemesla nemůžeš čekat slávu,“ vysvětloval Vito
    za běhu. „Lidi to nechápou, a nemá cenu jim to vykládat. Zůstaň
    v pozadí, drž se ve stínu.“
    <p>„Jasně, nejsem hloupej,“ odpovídal Ruk udýchaně. „Ale stejně
        – co z toho nakonec budu mít? Už ani nedovedu spočítat,
        kolikrát mi šlo o kejhák jenom za poslední týden. Ty to děláš
        dlouho, tak řekni – vážně to stojí za to?“</p>

    <p>Oba přeskočili špinavou bublající strouhu. Nenamáhali se
        použít most.</p>
    <img src="images/pph/21a.png" class="float-left"><p>„Jasně, že to za to stojí!“ I Vitův hlas už byl teď kvůli zrychlenému
        dechu trochu sípavý. „Máme úplnou svobodu! Jsme svými pány!
        Když budeme chtít, může nám patřit všechno bohatství světa!“
        „Všechno bohatství světa? To jako jen tak?“</p>

    <p>„Skoro,“ ušklíbl se starý zloděj, když zahýbali do temné
        postranní uličky. „Je tu samozřejmě pár maličkostí…“</p>

    <p>Zrychlili. Městská garda jim byla v patách.</p>
</div>

<h5 id="hranicar" data-original-id="Hraničář"><a href="#hranicar">Hraničář<span id="Hraničář" class="invisible-id"></span></a></h5>
<div class="introduction">
    Sarja se třásla zimou. Studený vítr pronikal oděvem, přinášeje
    s sebou mrazivé sněhové vločky. Nedokázala ovládnout vlastní
    zuby – cvakaly jako vrhcáby.
    <p>Mabar jí přejela teplou dlaní po tváři. „Uvolni se,“ pronesla
        hypnotickým hlasem. „To je jen sníh a vítr. Nic než vzduch a
        voda. Jsou součástí téhož organismu, jehož součástí jsi i ty. Jste
        jedno tělo. Když to pochopíš a sžiješ se s tím, přežiješ. Nechají
        tě přežít. Takové jsou zákony přírody.“</p>

    <p>Sarja vzhlédla. Sotva elfku skrz uslzené oči viděla.
        „Ale… ale já slyšela… jiný zákon… že v divočině
        přežijí jenom ti nejsilnější…“</p>

    <p>„To je výmysl těch nejslabších,“ usmála se Mabar.</p>
</div>

<h5 id="carodej" data-original-id="Čaroděj"><a href="#carodej">Čaroděj<span id="Čaroděj" class="invisible-id"></span></a></h5>
<div class="introduction">
    Když se ohnivá koule vznesla do vzduchu, jako by na okamžik
    zahořela samotná noční obloha. Plamen svou září zastínil hvězdy,
    sršel a prskal, a jak se magická střela vracela obloukem zpět
    k zemi, nabýval na intenzitě. Koruna stromu, do níž ohnivá
    koule narazila, vzplála jasným plamenem.
    <img src="images/pph/22a.png" class="float-right"><p>Alonso pohlédl na hořící větve, na Laelu a pak na svoji rytinami
        zdobenou hůl. Krystal vsazený do špice ještě matně zářil
        magickou energií, která jím před chvílí prošla.</p>

    <p>„To bylo… efektní,“ nepodařilo se Laele skrýt rozrušení v hlase. „Pár gest, pár slov, a
        taková zkáza… magie má obrovskou moc. Vlastně nechápu, proč čarodějové už dávno nevládnou
        světu.“</p>

    <p>„Víš,“ kousl se Alonso provinile do rtu, „já chtěl původně jenom rozdělat oheň…“</p>
</div>

<h5 id="theurg" data-original-id="Theurg"><a href="#theurg">Theurg<span id="Theurg" class="invisible-id"></span></a></h5>
<div class="introduction">
    Tark se fascinovaně rozhlížel po místnosti. Kancelář mistra
    Januse byla vskutku impozantní – chlapec se nestačil divit všem
    těm komplikovaným astrologickým mapám, vycpaným zvířatům
    a průzračným křivulím, které ho obklopovaly. Ve světle
    dvou černých svíček se na zdech rozehrávala záhadná, mihotavá
    hra stínů. Ve vzduchu bylo cítit kadidlo.
    <p>„Tak ty ses rozhodl, hochu,“ odměřoval Janus každé slovo,
        „rozhodl ses vstoupit do sfér? Jsi si jist že víš – nebo alespoň
        tušíš, neboť vědět to ještě nemůžeš – že tušíš, co tě v takovém
        prostoru může čekat?“</p>

    <p>Tark váhal. Sledoval mistrovu tvář. Už nějakou dobu pozoroval
        zvláštní úkaz – když se na něj díval dost dlouho, starcův
        obličej jako by se rozpíjel a měnil. To bylo tím matným světlem.
        Určitě.</p>

    <p>„Slyšel jsem,“ začal nejistě, „tedy tušil jsem, že… že ve sférách
        žijí démoni. Že pokoušejí lidskou duši… nabízejí nepředstavitelná
        bohatství a slasti, jen aby ji získali…“</p>

    <p>Stařec se kašlavě rozesmál. Připomínal v tu chvíli vycpaného
        krokodýla, který mu ležel po boku. „Milý chlapče,“ promluvil
        přes slzy smíchu, „to poslední, co by se ti mohlo stát, je, že by
        ti za tvoji duši někdo něco nabízel…“</p>
</div>

<h5 id="knez" data-original-id="Kněz"><a href="#knez">Kněz<span id="Kněz" class="invisible-id"></span></a></h5>
<div class="introduction">
    Arson vyšel pomalým krokem před dům. Byl jako ve snách,
    hlava se mu motala. Chytil si ji do obou rukou. Pro jistotu.
    <p>Slyšel okolo sebe hlasy, ale jen matně. Hlas svého otce, rozčilený
        hlas. A hlas matky, uplakaný a slabý. Nevnímal, co říkají.
        Hlavou se mu honily důležitější věci. Mnohem důležitější.</p>

    <p>„Můj bůh, Orphag,“ promluvil tiše, „se mi dnes v noci zjevil.
        Měl na sobě zářivě bílé roucho a v ruce plamenný meč. Když
        mluvil, cítil jsem strach a lásku zároveň – jeho hlas byl jako
        zvon.“</p>

    <p>Elia, Arsonova sestra, na něj vyjeveně zírala. Vnímal její přítomnost
        jen okrajově.</p>

    <p>„Orphag mi v tom snu vyjevil,“ pokračoval mladík, „že se
        blíží veliká katastrofa. Všichni ze vsi prý budou ztrestáni, neboť
        hanili jeho jméno. Jen mne a moji rodinu ušetří. Rodinu proto,
        že v něj celá léta věrně věřila a dle jeho přikázání jednala. Mě
        pak proto, abych se stal jeho věrným služebníkem…“</p>

    <p>Elia netrpělivě zatahala bratra za lem tógy. „Mluvíš jako prorok,“
        zašeptala vážně, „ale podívej…“</p>

    <p>Rozhlédl se. Oči se mu rozšířily úžasem.</p>

    <p>Pahorek, na kterém se nacházela usedlost jeho rodičů, stál
        nyní uprostřed jezera. Po hladině plavaly vyrvané stromy, střechy,
        nábytek i domácí zvířena. Z hrozivých černých mračen na
        obloze prudce pršelo.</p>

    <p>„Bohužel jsi zaspal,“ dokončila Elia ponuře.</p>
</div>

<h5 id="obratnost" data-original-id="Obratnost"><a href="#obratnost">Obratnost<span id="Obratnost" class="invisible-id"></span></a></h5>
<div class="introduction">
    „Chyťte ho!“ vykřikl baron hystericky.
    <p>Vito neváhal. Vyskočil na stůl a plavným skokem se přenesl
        na další, přičemž shazoval jídlo na překvapené hodovníky. Jeden
        z biřiců se ho pokusil zastavit, Vito však použil jeho hlavy jako
        odrazového můstku, aby se mohl zachytit lustru a s jeho pomocí
        se přehoupnout na druhou stranu sálu. Když po trojitém saltu
        měkce přistál před baronovým stolcem, strážní se právě snažili
        vymotat se zpod gobelínu, který na ně během svého vzdušného
        tance po hodovní síni shodil.</p>

    <p>„Nevím, zda mám prchat, či tleskat,“ pokusil se baron dodat
        si důstojnosti nadutým tónem.</p>

    <p>„Tleskej,“ pronesl Vito tiše a bleskově tasil. „Utéct bys nestihl.“</p>
</div>

<h5 id="zrucnost" data-original-id="Zručnost"><a href="#zrucnost">Zručnost<span id="Zručnost" class="invisible-id"></span></a></h5>
<div class="introduction">
    „Tááák,“ protáhl Ruk slabiku, zatímco opatrně utahoval
    poslední smyčku. „A je to. Tohle je skadřinskej uzel, nejsložitější,
    co znám. Ta věc ti dokáže pěkně potrápit prsty. Když jsem
    ho zkoušel poprvý, trvalo mi hodiny, než jsem ho dal dohromady.
    Jenom málokomu se ho povede zavázat, a ještě míň lidí ho
    pak zvládne roz— Hej, co to děláš!?“
    <p>Vito se zamyšleným výrazem roztáhl ruce a napjal provaz,
        který byl teď znovu rovný jako přímka – bez jediného uzlíku,
        bez jediné smyčky, a pak jej odložil zpět. „Promiň,“ usmál se
        omluvně, „to já jen tak z roztržitosti. Už tě poslouchám.“</p>
</div>

<h5 id="vule" data-original-id="Vůle"><a href="#vule">Vůle<span id="Vůle" class="invisible-id"></span></a></h5>
<div class="introduction">
    „Odpověď je snadná,“ pronesl Arson s ledovým klidem ve tváři,
    klopě oči před svým mistrem. „Vůlí lze skutečně překonat
    stavy, jako je strach, chlad či bolest. Cvičená vůle je spolu s
    vírou a pokorou tím největším darem, jakým nás náš Pán obdařil.
    Mysl bez vůle se podobá jezeru bez dna – rozlije se a ztratí,
    nemajíc opory.“
    <p>„Správně, novici,“ pokývl mistr blahosklonně hlavou. „Zkoušku
        jsi splnil. Nyní odstup.“</p>

    <p>Arson pomalým, opatrným pohybem paže setřel z čela jedinou
        krůpěj potu a sklonil se před svým učitelem. Až pak dovolil svým
        bosým nohám sestoupit z rozžhavených uhlíků zpět na dláždění.</p>
</div>

<h5 id="rychlost" data-original-id="Rychlost"><a href="#rychlost">Rychlost<span id="Rychlost" class="invisible-id"></span></a></h5>
<div class="introduction">
    Fernir běžel. Okolo chodidel mu cákalo bláto, potem nasáklá
    halena se lepila na tělo. Ještě dvě míle… musí to stihnout…
    <p>V torně mu poskakoval svitek pergamenu. Vyhlášení příměří.
        Mezi stranami, jejichž armády právě teď stály sešikované kdesi
        na Druvalských pláních, připraveny rozeběhnout se s válečným
        pokřikem proti sobě.</p>

    <p>Co dělal královského posla, nenesl naléhavější a důležitější
        zprávu. Je zvláštní, pomyslel si, jak rychlé nohy někdy rozhodují
        o osudech tisíců.</p>

    <p>Ta myšlenka ho přinutila zrychlit.</p>
</div>

<h5 id="smysly" data-original-id="Smysly"><a href="#smysly">Smysly<span id="Smysly" class="invisible-id"></span></a></h5>
<div class="introduction">
    Sarja roztřesenými prsty natáhla tětivu. Luk se jí zdál těžší
    než jindy, vše bylo intenzivnější – vnímala, jak se jí tětiva zarývá
    do prstů, slyšela vlastní dech. Letky šípu ji zašimraly na tváři.
    <p>Slyšela cvrlikání ptáků v korunách, slyšela pohupující se větve
        stromů rozechvívaných větrem. V houští se něco pohnulo.
        Dupalo to, zvuk lámaných větviček dával tušit sílu a rychlost.
        Odhadnutelnou rychlost. Vypustila šíp.</p>

    <p>Velmi krátkou chvíli vnímala jen svištění střely. Představovala si
        její hrot, jak rozkrajuje vzduch. Pak se ozvalo bolestivé zakvičení.
        Houštiny se rozezněly šramotem zmítajícího se těla. Zasáhla.</p>

    <p>„Výborně,“ položil jí Kaleb ruku na rameno. „Už si můžeš
        sundat ten šátek z očí.“</p>
</div>

<h5 id="krasa" data-original-id="Krása"><a href="#krasa">Krása<span id="Krása" class="invisible-id"></span></a></h5>
<div class="introduction">
    Když prošla, naplnil se vzduch vůní cizokrajného parfému.
    Alonso se po ní ohlédl, koutky rozšířené v nepřítomném úsměvu.
    Snažil se vtisknout si ten pohled do paměti, uchovat ho
    i potom, co přelud zmizí za nejbližším rohem.
    <p>„Kdo – kdo to je?“ vykoktal.</p>

    <p>„Laela,“ odvětil mistr Delarius, „elfka z La‘Maerthu. Bude u
        nás letos studovat. Co že se tak zajímáš?“</p>

    <p>„Já,“ zarazil se učeň nejistě, „já chtěl jen vědět, jestli to není
        někdo ze Sardské delegace. Zajímám se teď trochu o zahraniční
        politiku…“</p>

    <p>„Aha,“ ušklíbl se Delarius. „No dobrá. Až budeš příště myslet
        na zahraniční politiku, nerozbíjej už prosím žádné další zkumavky.“</p>
</div>

<h4 id="charakter" data-original-id="Charakter"><a href="#charakter">Charakter<span id="Charakter" class="invisible-id"></span></a></h4>
<div class="quote">
    <div class="content">Ctnostní hrdinové? Pche! Myslíte, že když se umíte ohánět
        mečem, udělá to z vás lepšího člověka? Nebo že snad magie
        umí odstranit charakterový vady? Kdepak, holenkové. Všichni
        ti udatní bojovníci a mágové, co je znáte ze slavnejch podobizen,
        všechno to byly osoby jako vy nebo já. Pár jsem jich znal.
        Pili, hřešili, hádali se, báli se. Měli city. A hemeroidy…
        <span class="author">Hrúgar, kněz Orphagův</span>
    </div>
</div>

<h3 id="zivot" data-original-id="Život"><a href="#zivot">Život<span id="Život" class="invisible-id"></span></a></h3>
<div class="introduction">
    Slunce se klonilo k západu, obloha brzy začne rudnout. To
    je doba, kdy Orphag naslouchá svým věrným. Hrúgar se začal
    poohlížet po místě, kde by se mohli utábořit. Po chvíli se obrátil
    k Finin a ukázal na skálu u cesty: „Přespíme tady.“
    <p>Oheň praskal a Hrúgar střídavě hleděl do plamenů a na oblohu.
        Jejich barvy se začaly čím dál více podobat. Hrúgarovo vědomí se
        pomalu ztrácelo, rozpité mezi sny a vidinami. Orphag ho zval do
        své říše a jeho věrný kněz šel. Pokaždé tu bylo něco nového, čeho
        si dříve nevšiml nebo nemohl všimnout. Hrúgar se ocitl v bezčasé
        krajině. Orphag měl tentokrát ještě další hosty. Hrúgar se trochu
        zamračil, raději by byl sám. Dodávalo mu to pocit důležitosti
        a výjimečnosti. Rozpačitým krokem se blížil k té společnosti.
        Byla opravdu podivná a zvláštní – postava tvořená obrovským
        klubkem hadů, zářící duch, žena-matka s vulgárně zdůrazněným
        poprsím a břichem, lovec se třemi hlavami – sokolí, tygří a žraločí.
        Hrúgar si najednou připadal obyčejně a nevýrazně.</p>

    <p>„Vítej, Hrúgare,“ promluvil na něj z ničeho nic Orphag. Bylo
        mu podobné zjevit se odnikud a v okamžik, kdy to člověk nejméně
        čekal. „Čekají mě nějaké naléhavé záležitosti, které nemohu
        odkládat, ale bohužel jsem si zrovna pozval pár přátel,“ pokračoval
        bodře a položil svou svalnatou ruku na Hrúgarova ramena.
        „Potřebuji, abys je zabavil, dokud se nevrátím. Nevypadají nijak
        zvlášť přívětivě, ale zdání klame. Máme rozehranou jednu hru,
        tak kdybys ji na chvíli vzal za mě.“ Než stačil Hrúgar cokoliv
        říct, byl Orphag pryč. Trpaslík pomalu došel k pětihrannému
        stolu a usedl na prázdné místo. Zrakem přelétl po všech přísedících.
        Klubko hadů na něj přívětivě zasyčelo.</p>

    <p>„Tak hrajeme,“ řekla žena-matka a její hlas byl hlasem plačícího
        dítěte.</p>

    <p>„Ale já neznám pravidla,“ namítl Hrúgar.</p>

    <p>„Nevadí, posssnáššš je při hře,“ zasyčelo klubko hadů.</p>

    <p>„Tady je tvá figura,“ podal mu tříhlavý lovec ženu s mečem.
        Hrúgar se na ni pozorně podíval. Vypadala úplně jako Finin. „Já
        si vezmu pro začátek smečku hraničářů s elfy a jednoho toulavého
        medvěda,“ pokračoval lovec. Z klubka hadů se oddělilo
        několik těl a jedovými zuby uchopily figury skřetí hordy. Zářivý
        duch na chvíli potemněl a na plánu se zjevilo několik bojovníků
        v oslnivém brnění. Žena-matka se vysmrkala do dlaní a ze svého
        hlenu uhnětla několik prapodivných bahenních bytostí.</p>

    <p>„Můžeme začít,“ usmál se lovec svou tygří hlavou a ukázal tak
        všem své obrovské tesáky.</p>

    <p>Na desku na stole každý položil své figury. Hrúgar se držel
        v rohu, chtěl napřed sledovat ostatní a zjistit o hře co nejvíce.
        Nesmí přece zklamat Orphaga nějakou potupnou prohrou. Jenže
        baheňáci ženy-matky šli jeho Finin od začátku po krku. Hrúgar
        před ní nejprve utíkal, ale nakonec byl zahnán do kouta. S několika
        menšími šrámy však střet vyhrál. Mezitím klubko hadů napadalo
        každého, kdo byl v jeho dosahu. Zářící s lovcem ho po chvíli
        sevřeli a rozdrtili společnými silami. Oba však měli také citelné
        ztráty. Na plánu se začaly objevovat další figury. Hrúgar dostal
        zlodějíčka, který jako by Rukovi z oka vypadl, a pak nějakého
        podivného muže v hábitu. Teprve když se na něj pozorně podíval,
        zjistil, že je to Tark. Ostatní ovládali čím dál větší oddíly.
        Na plán vpochodovali lučištníci, rytířská jízda, obři, kentauři a
        goblini. Klubko hadů mělo dokonce jednoho draka, který právě
        masakroval rostlinné bytosti ženy-matky. Uprostřed plánu se
        vytvořila podivná prázdnota, a kdokoliv se k ní přiblížil, byl ztracen.
        Za chvíli se na hrací desce začaly objevovat figury, které
        nikdo neovládal, a útočily na každého. Hrúgar v tu dobu bojoval
        po boku zářícího a lovce, žena-matka útočila na vlastní pěst a
        klubko hadů stále vedlo svou zmatenou válku s každým, kdo se
        mu znelíbil. Právě v okamžiku, kdy byl Ruk těžce raněn, se vrátil
        Orphag. Pokynul Hrúgarovi, aby mu uvolnil místo, a zasedl ke
        hře. Bedlivým zrakem prozkoumal situaci, věnoval svému knězi
        jeden úsměv a pak ho propustil. Bezčasá krajina i ti divní tvorové
        se svou hrou začali stékat kamsi dolů, do prázdna.</p>

    <p>Hrúgar zamrkal. Plameny byly stále oranžovorudé, ale obloha
        se už černala. Finin právě přikládala do ohně další větve.</p>

    <p>„Potrhlé hry bohů,“ zamumlal si pro sebe Hrúgar a začal se
        hrabat v tlumoku, aby našel něco k snědku.</p>
</div>

<h5 id="zasah_do_nohy" data-original-id="Zásah do nohy"><a href="#zasah_do_nohy">Zásah do nohy<span id="Zásah do nohy" class="invisible-id"></span></a></h5>
<div class="introduction">
    Dangi ve spánku vycítila, že se k její posteli někdo sklání.
    Vmžiku byla vzhůru. Ani se nepohnula, jen otevřela oči. Svíčku,
    kterou večer nechala hořet, patrně útočník zhasil, ale i tak nad
    sebou rozeznala obrovskou siluetu. Kroll, pomyslela si hobitka.
    Našli mě. Hospodský si určitě pustil hubu na špacír. To vše jí
    blesklo hlavou ve zlomku vteřiny. V dalším okamžiku už začala
    jednat. Jediným pohybem vytáhla z pod polštáře tesák a sekla
    s ním do míst, kde tušila krollova kolena. Zasáhla. Ozvalo se
    tupé žuchnutí, jak se kroll svalil, a vzápětí už klečela na jeho
    mohutných prsou a tesák mu držela na krku.
    <p>„Mluv, zrůdo, poslal tě Marzini?“ zasyčela.</p>

    <p>„Uh… Troga nikdo neposlal,“ vypravil ze sebe kroll. „Svíčka.
        Trog přišel zhasit ji. Aby ne požár.“</p>
</div>

<h3 id="thurguras_pokracuje" data-original-id="Thurguras pokračuje"><a href="#thurguras_pokracuje">Thurguras pokračuje<span id="Thurguras pokračuje" class="invisible-id"></span></a></h3>

<div class="introduction">
    Zlato Thurgurasu má ďábelský lesk. Podmaní si každého.
    <p>„Kolik vesnic?“ zeptala se elfka s neskutečně krásnou tváří.
        Její výraz byl smutný, ale hlas zněl rozhodně.</p>

    <p>„Sedm,“ odpověděla Sarja. „Všude to bylo stejné. Rychlý přepad
        v noci. Neměli nejmenší šanci.“</p>

    <p>Elfka pokývala hlavou. Rozhlédla se kolem sebe. Hraničáři a
        její příbuzní pohřbívali mrtvé. Nebylo nikoho, komu by mohli
        pomoci. Útočníci odvedli svou práci dokonale.</p>

    <p>„Přežil někdo?“ zeptala se a odtrhla oči od okolní zkázy.</p>

    <p>„Ne,“ zavrtěla Sarja hlavou. „Jeden lovec z Dwinu ještě žil,
        když do jeho vesnice dorazili naši. Umíral na silnou otravu. Stačil
        nám jen říct, že to byli skřeti, nic víc.“</p>

    <p>„Skřeti,“ zopakovala elfka a obličej se jí stáhl do grimasy
        odporu a pohrdání. Co tady ty zrůdy jenom pohledávaly? Proč
        přišli do elfích lesů? Naše spory jsou už dávno minulostí, naše
        území teď dělí stovky mil.</p>

    <p>„Podle všeho se žádnému skřetovi nepodařilo utéct z Fingalonu.
        Dostali jsme je všechny. Skoro to vypadá, jako by to bylo
        sebevražedné komando, které mělo za úkol napáchat co nejvíc
        škod,“ řekla Sarja. Elfka pozorně poslouchala. Na celém tom
        útoku bylo něco velmi podivného. Skřeti neloupili, nedrancovali.
        Všechno bylo tak nesmyslné.</p>

    <p>„Přicházejí zprávy z různých krajů, že i tam došlo k nepokojům
        a nevysvětlitelným útokům. Divoká zvířata, pronárody,
        barbarské kmeny, všichni jsou náhle lační krve. Jako by se nějaký
        podivný neklid šířil zemí,“ pokračovala Sarja. „Snad bude Matka
        vědět víc.“</p>

    <p>Oči elfky hleděly do prázdna, zdálo se, že Sarju ani nevnímá.
        Pak se náhle vrátila do přítomnosti a zeptala se: „Našli jste
        něco u skřetů? Zprávu, mapu, cokoliv, co by nám pomohlo tohle
        všechno pochopit?“</p>

    <p>„Jenom tohle,“ řekla Sarja a podala elfce velkou zlatou minci.
        V odpoledním slunci se třpytila a vábila ďábelským leskem.</p>
</div>

<div class="introduction">
    Z tábora se ozýval ruch, směsice řeči, náhodných zvuků a
    praskání hořícího dřeva. Byl ovšem tišší než obvykle, uvědomila
    si Finin. Všichni tuší, že nás ti vrahové sledují a že nás dohánějí.
    Místo pro táboření vybrala Sarja a vybrala jej moc dobře.
    Bylo to takový ďolík v lese, přes dvacet sáhů široký, krytý ze
    všech stran mírným valem. Snad tu kdysi dávno stávalo nějaké
    hradisko, ale teď to byla jen terénní nerovnost uprostřed lesa.
    Ohně zářily do okolí jen málo, Sarja s Rukem a jedním z osadníků
    je zastínili ze stran, kde to nedokázal udělat val.
    <p>Dohromady bylo v táboře něco málo přes čtyřicet lidí. Kromě
        Finin, Sarji, Ruka a Hrúgara se jednalo spíše o méně zkušené
        lidi, kteří procházeli divočinou poprvé. Patřili k velké osadnické
        karavaně mířící na sever, k Tremjanu a dál do plání, až k úpatí
        Dujav. Před třemi dny se asi stovka z nich opozdila, čehož
        využila potulující se banda skřetů, goblinů a desperátů. Střet
        to byl velmi nerovný, kdo se nespasil útěkem, toho bandité bez
        milosti zabili. Finin a ostatní je našli před dvěma dny, bloudící a
        vystrašené k smrti. Od té doby s nimi utíkají a snaží se dohnat
        karavanu.</p>
    <p>Od jednoho ohně se zvedla menší postava, došla k Finin a
        sedla si vedle ní. Byl to Hrúgar, trpasličí kněz a renegát.</p>
    <p>„Jak na tom jsou?“ zeptala se Finin.</p>
    <p>„Ne moc dobře. Každému zemřel nejmíň jeden z příbuzných.
        Dost často to byly děti,“ odpověděl Hrúgar.</p>
    <p>„A vydrží to? Dokážou zítra ještě jít?“</p>
    <p>„Hmmm, snad ano,“ řekl Hrúgar, „poprosil jsem Orphaga,
        aby jim dal alespoň klidný spánek. Někteří už usnuli.“</p>
    <p>Finin se zaposlouchala do zvuků z okolí a opravdu uslyšela
        několik pravidelných oddechování. Hovor se vytrácel, jednotlivé
        hlasy umlkaly.</p>
    <p>„Přijdou dnes v noci?“ řekl Hrúgar do rostoucího ticha.</p>
    <p>Finin se rozhlédla do tmy. Všechno bylo v pořádku, les se choval
        tak, jak měl. Ale někde na pozadí, mimo dosah jejích smyslů,
        cítila přítomnost něčeho cizího. Mohlo to být cokoliv, ale Finin
        věděla, že to budou pronásledovatelé.</p>
    <p>„Přijdou,“ pokývala hlavou. „Bude jim trvat nejméně půl
        noci, než se dostanou až k nám a ještě nějakou chvíli, než se
        rozhodnou, zda mají zaútočit. Ale nakonec to udělají. Zrovna
        začne svítat.“</p>
    <p>Hrúgar se nejdříve podíval na Finin a pak projel očima temný
        les. On sám neviděl nic. Dřívější zkušenost mu však říkala, že
        se vyplatí Finin věřit. Zvedl se a šel říct o všem Sarje a Rukovi.
        Poté si ještě promluvil s Orphagem, obětoval mu a na jeho radu
        usnul. Zdálo se mu, že utíká lesem a pronásleduje ho tlupa goblinů.
        Chvílemi se zastavoval a křičel na ně obscénní nadávky. Jejich
        velitel po něm třikrát hodil kopí a ani jednou se netrefil. Ať se
        goblini snažili sebevíc, Hrúgar byl rychlejší. Pak najednou vběhl
        do tábora, kde spali osadníci, a začal křičet: „Útok! Útok!“</p>
    <p>„Útóók,“ rozléhal se Fininin hlas táborem. Hrúgar byl v mžiku
        na nohou a uviděl, že je bandité skutečně našli a zaútočili. Na
        východě zrovna začínalo svítat.</p>
</div>

<h4 id="po_boji" data-original-id="Po boji"><a href="#po_boji">Po boji<span id="Po boji" class="invisible-id"></span></a></h4>
<div class="introduction">
    <p>Seděli v hostinci už několik hodin. Za tu dobu do sebe stihl
        Hrúgar nalít nejmíň deset korbelů piva a všechny argumenty o
        tom, že by si už neměl objednávat další, odmítal rozmáchlými
        gesty a říháním.</p>
    <p>„Celý den byl mizerný, tak ať aspoň ten zbytek za něco stojí.
        Hospodo, ještě jeden škopek,“ zaburácel jeho hlas. Místní byli,
        zdálo se, na podobné situace zvyklí z dřívějška, a tak mu nevěnovali
        žádnou pozornost. Úslužný hostinský za chvíli přiběhl
        s dalším korbelem piva a postavil jej před holohlavého trpaslíka.</p>
    <p>„Bude si společnost ještě něco přát?“ obrátil se k ostatním. Ti
        jen nepřítomně potřásli hlavou a nechali hostinského odejít.</p>
    <p>Hrúgar si zhluboka napil a pak přišlo to nejhorší. „Mně se
        chce zpívat,“ prohlásil. Ruk, Sarja, a dokonce i Finin zbledli.</p>
    <p>„Hrúgare, prosím, ne,“ snažil se ho zastavit Ruk, ale to už
        trpaslík neohrabaně lezl na stůl. Když se mu to po chvíli podařilo,
        shýbl se pro svůj korbel a spustil. Zvuk, který se místností
        rozlehl, lze jen stěží popsat. Snad ti, co slyšeli volání harpyje
        nebo skřeky mučených, si mohou trochu představit Hrúgarův
        zpěv. Ti, co si stihli zakrýt uši, na tom byli dobře. Někteří
        z ostatních náhle vystřízlivěli a snažili se co nejrychleji se dostat
        z hostince ven. Jiní upadli do kómatu. Tohle už jejich otupený
        mozek nedokázal zvládnout.</p>
    <p>Místní byli otrlí lidé, ale Hrúgarův zpěv byl příliš i na ně.</p>
</div>

<div class="introduction">
    Z tohoto místa nebylo na bitevní pole vidět. Stačilo jen nevnímat ty
    zbité, zraněné a unavené lidi, neslyšet jejich řeči, které se točily jen a jen kolem války, a
    dalo by se uvěřit, že se tu vede normální život. Stála tu polní kuchyně a za ty měsíce se
    změnila z několika narychlo postavených stanů v malé městečko. Dvě velké jídelny neměly stěny,
    střechu podpíraly mohutné pilíře pevně ukotvené v zemi. Řady lavic a stolů někdo pečlivě
    udržoval, stály vyrovnané jedny za druhými, jako vojenský šik. Všechny byly čisté, nikde ani
    stopy po krvavých skvrnách či blátě. Za jídelnami se tyčil velký srub, spíše malá pevnost než
    cokoliv jiného. V něm bylo několik kuchyní, sklady potravin, talířů a dalšího nádobí. V prvním
    patře bydleli kuchaři, lovci a jejich pomocníci, pár pokojů zůstalo i pro kupce a vůdce karavan
    přivážejících potraviny vypěstované na místech, kde se ještě nebojovalo a úroda mohla vzejít.
    Takový luxus neměli ani polní generálové, snad jen královský stan skýtal více pohodlí než pokoje
    kuchařů. Důvod byl prostý. Obléhání prokletého města se táhlo už více než rok a nevypadalo to,
    že by v nejbližších týdnech mělo dojít k zásadní změně situace. Proto bylo třeba udržovat vojáky
    co možná nejdéle bojeschopné a spokojené, jak jen to bylo možné. Dobré jídlo bylo tou poslední
    radostí, která jim v tomto smutném čase zbývala.
</div>

<h4 id="trenik_tela" data-original-id="Trénik těla"><a href="#trenik_tela">Trénik těla<span id="Trénik těla" class="invisible-id"></span></a></h4>
<div class="introduction">
    Finin se nadechla, ponořila se a za chvíli zmizela z dohledu.
    Voda byla temná jako oči harpyje a stejně tak zakalená. Měsíc
    ani hvězdy dnes nesvítily, bylo pod mrakem a při zemi se držela
    mlha. Ideální počasí pro tajnou návštěvu cizích obydlí. Ruk,
    Sarja i Hrúgar netrpělivě čekali, až se Finin znovu vynoří. Vzrušení
    z noční výpravy jim probíhalo celým tělem, každá vteřina se
    úděsně táhla. Voda na hladině se mírně zavlnila. Konečně. Finin
    se pomalu vynořila do půl těla. Zůstala stát ve vodě.
    <p>„Sedm sáhů, možná osm,“ zašeptala. To nebylo moc. I Ruk,
        který vodu zrovna nemiloval, to bez problémů uplave.</p>

    <p>Opatrně se spustili přes okraj kanálu. Voda byla překvapivě
        čistá, jen mírně páchla rybinou a plísní, když se rozčeřila. Ruk
        sykl, když ucítil, jak se mu chlad a vlhko dostaly až na kůži.
        Mokré šaty se mu lepily na tělo. Tohle nenáviděl. Hrúgar se už
        ponořil a neslyšně plaval za Finin na druhou stranu. Sarja se na
        Ruka podívala: „Zvládneš to?“</p>

    <p>„Jasně,“ odsekl jí Ruk a snažil se působit sebejistě. Sarja pokrčila
        rameny a potopila se.</p>

    <div class="clear-both"></div>
    <img src="images/pph/144.png" class="float-left"><p>Ruk byl teď sám. Zuby mu začaly drkotat zimou. Srdce mu sevřel
        chlad a strach. Ne, on to nedokáže. Je to kousek, ale nezvládne
        to. Začal přemýšlet, že vyleze ven, když tu ho něco popadlo
        za ruku. Ani se nestačil pořádně nadechnout a už měl hlavu pod
        vodou. Rozmáchl se volnou rukou a narazil prsty do dna. Odřel si
        je do krve a projela jimi prudká bolest. Škubal sebou, ale nic mu to
        nepomáhalo, železný stisk mu držel zápěstí. Táhlo ho to dopředu
        kanálem, k jeho přátelům. Třeba mi pomůžou, zadoufal Ruk a
        znovu se pokusil o úder proti nepříteli. Tentokrát ho dokončil.
        Cítil, jak jeho pěst naráží do svalnatého těla. Oba se prudce zvedli
        k hladině. Ruk se chystal k další ráně, když se vynořili.</p>

    <p>„Stůj,“ zasyčela mu Finin přímo do ucha a pustila mu zápěstí.
        Rukova pěst se zastavila ani ne půl palce od jejích slabin.
        Nechápavě na ni zíral.</p>

    <p>„Rozmýšlel by ses ještě hodinu, nemohli jsme čekat,“ zašeptala
        Sarja. Její potměšilý úsměv mu svítil před očima ještě dlouhou
        chvíli.</p>
</div>

<h4 id="trenink_srdce" data-original-id="Trénink srdce"><a href="#trenink_srdce">Trénink srdce<span id="Trénink srdce" class="invisible-id"></span></a></h4>
<div class="introduction">
    Bylo brzy ráno, slunce ještě nevyšlo, ale bylo už trochu světlo.
    Sarja se pod přikrývkou zavrtěla, právě ji probudil další zlý sen
    o hrůzách Thurgurasu. Otřela si zpocené čelo a otevřela oči. Proti
    obzoru uviděla ženskou siluetu. Zprvu se lekla, že se někdo chystá
    přepadnout jejich tábor, ale pak se uklidnila. Poznala Finin. Co
    tam dělá tak brzy ráno, napadlo ji. Silueta se pomalu začala pohybovat.
    V sporém světle to bylo až hypnotické. Pak se vše prudce
    zrychlilo. Jednotlivé pohyby se zdály být až trhané, jak Sarjiny ještě
    ospalé oči nedokázaly dobře vnímat skutečnost. Finininy ruce se
    navzájem proplétaly a její prsty vířily jako háďata v hnízdě. Celá
    silueta se začala vlnit, až se hranice světla a stínu rozostřila. Už
    tam nebyla jen jedna Finin, teď se k divokému tanci přidávaly další
    a další. Před Sarjou se míhal celý rej, bláznivý a rychlý. A pak,
    bez varování, vše ustalo. Stíny se opět spojily v jedinou siluetu a
    ta pomalým krokem došla zpět do tábora.
    <p>„Co, co to bylo?“ zeptala se zastřeným hlasem Sarja.</p>

    <p>„To je tanec mého lidu,“ odpověděla Finin. „Jednou za čas je
        třeba jej tančit, abychom usmířili naše bohy. Děláme to, když
        cítíme, že kolem nás obchází smrt.“</p>

    <p>Sarja si vzpomněla na svůj sen a dál už se raději neptala.</p>
</div>

<h3 id="proti_turgurasu" data-original-id="Proti Turgurasu"><a href="#proti_turgurasu">Proti Turgurasu<span id="Proti Turgurasu" class="invisible-id"></span></a></h3>

<div class="introduction">
    <div>„To víno je excelentní, můj pane,“ řekl stařec a třesoucí se rukou si pomalu donesl pohár
        až k ústům. „Ostatně jako vše měřeno zrakem mého věku. Nikdy nevíte, zda tento okamžik není
        váš poslední.“
    </div>
    div
    <p>„Myslím, že rozumím,“ odpověděl král. „Říká se o vás, že žijete s démony a že jste s nimi
        uzavřel celou řadu smluv. Jen mé dobré vychování nedovolí mé zvědavosti, abych se zeptal,
        zda je to pravda.“ Na tváři se mu objevil lišácký úsměv.</p>

    <p>„Každý máme své démony, můj pane,“ oplatil mu úsměv stařec. „Já mám to štěstí, nebo tu smůlu,
        že žiji dost dlouho na to, abych jich potkal opravdu velké množství. Dokonce i tady ke mně
        někteří promlouvají.“</p>

    <p>Král na něj pohlédl se směsicí podezíravosti a strachu. Jeho poradní místnost byla jednou z
        nejlépe magicky odstíněných v celém království a možná i na světě. Sem podle ujištění
        dvorních theurgů astrální svět neměl proniknout.</p>

    <p>„O-ehm, opravdu tu s vámi jsou démoni?“ zeptal se král. Z věcí, kterým nerozuměl, měl vždycky
        strach.</p>

    <p>„Ano, jsou tady,“ přitakal stařec. „I já jsem už v podstatě napůl démon, astrální svět je pro
        mne stejně domovem jako tento pozemský.“</p>

    <p>„Ale, jak…? Jak jste dokázal…?“ řekl nervózně král. „…projít přes vaše ochrany?“ dokončil
        stařec. „Každá obrana má svá slabá místa, nikdy není absolutní. Stejně jako neexistuje
        absolutní zbraň. A navíc, vy jste mne sem přece sám pozval, ne? Co bych neudělal pro svého
        krále.“ Na starcově tváři se znovu usídlil vědoucí úsměv.</p>

    <p>Král se snažil získat zpět své sebeovládání a důstojnost. Přítomnost tohoto starého muže,
        který podle všech dostupných informací měl žít přes dvě stě let, ho znervózňovala. Neměl rád
        cokoliv nepřirozeného a tento stařec byl zosobněním abnormality. Jenže věděl věci, které už
        neznal nikdo jiný. Byl živoucí kronikou, posledním, kdo pamatoval válku děda jeho praděda s
        Thurgurasem.</p>

    <p>„Říkáte, že neexistuje absolutní zbraň?“ zeptal se král.</p>

    <p>„Jistě,“ odpověděl stařec. „Vždycky se lze nějakým způsobem bránit. Proti čemukoliv.“</p>

    <p>„I proti Thurgurasu?“</p>

    <p>Starcovy oči se zablýskly. „Ano, i proti němu,“ odpověděl.</p>

    <p>„Tak proč jste ho tenkrát spolu s mým předkem nezničili? Našli jste způsob, jak jej porazit.
        Vyhráli jste. Ale Thurguras prý žije dál. Znovu má prorůstat na povrch, aby se pokusil
        uchvátit naši zem.“</p>

    <p>Starcova tvář byla náhle smutná. „Věřte mi, můj pane, že jsme udělali vše, co bylo v našich
        silách. Zůstala nás jen hrstka, když Thurguras konečně padl. Přesto jsme nepolevili a
        provedli mnoho očistných a vymítacích obřadů, abychom vyhnali zlo z naší země. A to se nám
        také podařilo. Jenže je rozdíl mezi zapuzením a zničením zla. To první je v lidských silách,
        to druhé ne. Teď už moc dobře vím, že Thurguras nemůže být nikdy úplně zničen, nikdy
        nezmizí. Je součástí našeho světa, naší země. Stejně, jako se střídá léto se zimou, probouzí
        se a ustupuje Thurguras. Někdy je jeho působení malé, jindy vyústí v obrovskou válku, která
        zasáhne každého na tomto světě. Nikdy ale nezmizí, neztratí se. Bude tam v temnotě čekat na
        vhodný okamžik, na zavolání, na prosby. A vždy se najde někdo, kdo jej bude chtít využít ke
        svým cílům.“</p>

    <p>„Znamená to tedy, že zprávy o návratu Thurgurasu jsou pravdivé?“ zeptal se král.</p>

    <p>„Mohou a nemusí. Ale mé staré kosti mi říkají, že pro naši zem nastávají těžké časy,“ pokýval
        stařec hlavou a jeho ruce se začaly znovu třást.</p>
</div>

<img src="images/pph/166.png" class="float-right long-image"><div class="introduction">
    <p>Viděl jsem to setkání ve snu. Nevím, jestli jsem tenkrát skutečně
        podvědomě hledal své dávno ztracené přátele, nebo ke mně
        ten výjev přišel sám. Na kopci nad místem, kde kdysi stávala
        má rodná ves, se tenkrát po letech sešly čtyři osoby, které měly
        později stanout v bitvě u Thurgurasu a zvrátit misky vah – ať
        jedním, či druhým směrem.</p>

    <div class="intermezzo"></div>

    <p>„Dej – tu – dýku – pryč,“ sípala zastřeným, chraplavým hlasem
        dívka. „Dej – ji – z – mého – krku…“</p>
    <p>„Ani náhodou,“ šeptal jí do ucha mužský hlas. Cítila jeho pot.
        „Ani mě nehne. Na mě si totiž nepřijdeš, děvenko. Prokouk jsem
        tvoje nanicovatý pasti. Pcha, pár provazů na stromech, něco
        jam… jak na králíka. Viděl jsem tisíckrát lepší.“</p>
    <p>„Dej – tu dýku – pryč,“ zopakovala, „nebo – zemřeš…“</p>
    <p>Zasmál se, nahlas a od srdce. Odpovídalo mu jen šumění listí
        v korunách stromů. Pak se les náhle rozestoupil.</p>
    <p>Na mýtinu, na které stáli, začaly vystupovat postavy. Muži
        i ženy, odění do přírodních barev, jako by vystoupili přímo ze
        stromů. Mohl jich být tak tucet. V rukou drželi napnuté luky.
        „Hraničáři,“ zašeptal muž nevěřícně. „A já pořád, co jste zač.“</p>
    <p>Povolil sevření a udělal krok dozadu. Dívka od něj okamžitě
        odskočila, otočila se a pohlédla mu do tváře. Byl mladý, černé
        vlasy mu padaly do obličeje. Na tváři měl podivnou jizvu, nebo
        spíš sérii jizev – drobné, rudé, pravidelně rozmístěné tečky.</p>
    <p>„Ruku?“ vydechla překvapeně.</p>
    <p>Nevěřícně se na ni zadíval. Když pokynula rukou, hraničáři
        sklonili své luky. Chvíli bylo ticho, rušené jen cvrlikáním lesního
        ptactva.</p>
    <p>„Sarjo?“ zamumlal pak. „Vážně ty? Ty tady? Co ty tady… taková náhoda…“</p>
    <p>„Houby náhoda!“ ozval se z houští pronikavý, hluboký hlas.
        Všichni se otočili po směru výkřiku. Křoviny se chvěly a praskaly,
        jako by jimi procházel medvěd. Z korun stromů nad jejich
        hlavami vzlétlo hejno ptáků. Pak na mýtinu vystoupil holohlavý
        trpaslík v haleně pobité kovovými cvoky. V patách mu kráčela
        vysoká, v kožené zbroji oděná žena.</p>
    <p>„Houby náhoda,“ zopakoval udýchaně Hrúgar, když došel až
        ke dvěma překvapeným přátelům. „Prozřetelnost, snad. Nebo
        možná Osud. Já osobně samozřejmě tvrdím, že Veliký Orphag.
        V žádným případě ale ne náhoda.“</p>

    <div class="intermezzo"></div>

    <p>Nevím, jak to Hrúgar tenkrát zařídil, přesto jsem si jist, že to
        bylo jeho dílo. Chaos, který kolem sebe šířil, měl v sobě vždy jistý
        řád. Snad Orphag vyslyšel jeho modlitby, snad se stal zázrak.
        Tak či onak se toho dne Ruk, Sarja, Hrúgar a Finin sešli opět
        tam, kde to kdysi všechno začalo.</p>
    <p>Vzpomínáte na začátek? Byl o smrti. Taky o Černých jezdcích.
        Kéž by přišli i tentokrát – vše by bylo tak jednoduché…</p>
    <p>Tentokrát přišla jen smrt.</p>

    <div class="intermezzo"></div>

    <p>„Mor,“ vyprávěl Hrúgar. „Taky cholera. Tyfus. Od Ulmaru
        až po Sard. Jsou teď těžký časy…“</p>
    <p>„Země trpí,“ přikývla vážně Sarja. „Tohle je jen jeden z mnoha
        příznaků. Já myslím, že se děje něco mnohem většího, horšího…“</p>
    <p>Byla již tma, ozývalo se jen praskání ohně a vrzání cvrčků.
        Čtveřice seděla na mýtině sama – hraničáři je opustili, ztratili
        se v lese. Nebylo však pochyb o tom, že jsou stále nablízku.</p>
    <p>„Co většího?“ nechápal Ruk. „Prostě jsou zlý časy, jak říká
        tady Hrúgar. Všecko souvisí se vším – přiletí kobylky, není úroda,
        nastane hlad a nemoci, množí se bestie, co se na mršinách
        přiživujou… je holt taková doba.“</p>
    <p>„Konec světa, to to je,“ zabručel Hrúgar. Sarja a Ruk se na něj
        překvapeně podívali, jen Finin dál sledovala plameny. Zřejmě už
        byla zvyklá.</p>
    <p>„Tak to je předpovězený,“ pokračoval Hrúgar. „Akorát dneska
        nechce nikdo moc poslouchat. Ale už dávno se psalo, že se zas
        probudí Zlo a že pak… no, znáte to,“ mávl rukou.</p>
    <p>Ruk se rozesmál. „Tys byl vždycky legrační osoba, Hrúgare,“
        prohlásil s úsměvem.</p>
    <p>Sarja se nervózně rozhlédla. Cvrčci ztichli, uvědomila si.</p>
    <p>Pak to všichni uslyšeli. Dlouhé, táhlé, strašlivé zavytí, při
        kterém tuhla krev v žilách. Takhle žádný vlk výt nemohl.</p>
    <p>Finin se vzpřímila a tasila meč. Z lesa se začaly ozývat další
        zvuky – vytí a chrčení, vzdáleně podobné štěkotu. Praskaly větvičky,
        křoviny se vlnily. Když se pak ozval lidský výkřik, Sarja
        bolestně sykla.</p>
    <p>„Jsou tu,“ ukázal Hrúgar zuby v šíleném úšklebku a tasil svoji
        sekerku. „Jako bych to neříkal. Konec světa!“</p>
    <p>Vyrojili se z lesa jako hejno kobylek. Nedali se spočítat – ne že by
        jich snad bylo tolik, pohybovali se však rychle a ve stínu. Krvopsi.
        Zuřiví netvoři bez očí, psovité šelmy, jejichž zplihlá černá srst
        připomínala ze všeho nejvíc bodliny. Štěkali, chrčeli a vyli.</p>
    <p>A kousali.</p>

    <p>Ruk tasil dýku a couval. Nebyl zvyklý bojovat se zvířaty.
        Když ho porazily na zem těžké tlapy a do tváře mu zavál smrdutý
        dech, instinktivně bodl. Ucítil na tváři kapky teplé, lepkavé
        tekutiny.</p>
    <p>Finin se oháněla mečem se smrtící přesností, chráníc rozzuřeného
        Hrúgara. Jeho bojový řev rozezníval celý les, přehlušil
        i šílené vytí krvopsů. Z houští létaly šípy, několik hraničářů
        vyběhlo na mýtinu s tasenými meči.</p>
    <p>Sarje se jedna z bestií zakousla do paže. V tutéž chvíli od sebe
        Hrúgar mohutnou ranou odhodil tělo šelmy, které dopadlo na
        hořící ohniště. K obloze se vznesl roj jisker a plameny zhasly.</p>
    <p>Vše zalila temnota, čerň plná vytí, štěkotu, křiku a smrti.</p>

    <div class="intermezzo"></div>

    <p>Sen se změnil v noční můru. Skutečně jsem tenkrát myslel,
        že nastal konec světa. Jak snadno ovlivnitelná bývá mysl ve
        snu… oproti tomu, co měly mé oči spatřit později, byla smečka
        krvopsů jako odpolední čajový dýchánek. Přesto jsem se vzbudil
        s výkřikem.</p>

    <div class="intermezzo"></div>

    <p>Sarja si utáhla zuby obvaz a pohlédla tázavě na Ruka. „Jsi si
        jistý, že ti nic není?“ zeptala se podezřívavě.</p>
    <p>„Rozhodně,“ zasípal mladík, ale neznělo to příliš přesvědčivě.
        Jeho černá halena byla na boku nasáklá krví. Mnoho z ní bylo
        skutečně jeho.</p>
    <p>„Tož krvopsi, bestie zatracený,“ hudroval Hrúgar. „Tak co,
        pořád mi nevěříte? Abyste věděli, krvopsi jsou první vlna. Předzvěst
        Zla, zlý doby. Opravdu zlý doby,“ zdůraznil s očima upřenýma
        na Ruka.</p>
    <p>„Takže konec světa,“ opětoval mu mladík pronikavý pohled.
        „No dobře, i kdyby, co já s tím? Chceš říct, že máme zachraňovat
        svět? Co říkáš, Sarjo, vezmu si prak a pobijem pár skřetů?“</p>
    <p>Poprvé od jejich shledání se dívka od srdce zasmála. Je vlastně
        docela hezká, uvědomil si Ruk. Rozcuchaná, špinavá, zakrvácená
        – ale hezká.</p>
    <p>„Myslím,“ řekla, „že tohle je vážnější. Budeme potřebovat
        vybavení… přinejmenším na draka.“</p>
    <p>Hrúgar se podíval z jednoho na druhého, pak zase zpátky.
        Mračil se, ale v očích mu tančil úsměv. Zachránit svět… nakonec
        proč ne? Předpovědi se naplňují. Cosi velmi vzácného se
        právě zrodilo ze společného utrpení, z krve nepřátel i krve vlastní.
        Kořeny dávno zapomenutých legend si hledaly svoji cestu do
        současnosti – jako by je přímo viděl růst. Stáli tady, před ním.</p>
    <p>Hrdinové.</p>
    <p>Finin dobrousila meč a vstala. „Kam půjdeme teď?“ zeptala
        se prostě.</p>

    <div class="intermezzo"></div>

    <p>Možná, že právě to byl pravý začátek příběhu? A možná, že
        ten příběh začal už kdysi dávno, někdy v době, kdy první hrdinný
        rytíř uťal hlavu prvnímu zlému drakovi? Kdo ví. Osobně si
        ani nejsem jist, zda už skončil. Možná, že právě teď se někde
        připravují k výjezdu další Černí jezdci, draci, krvopsi. Ano, asi
        ano. Vždy tu nějací jsou.</p>
    <p>Kde by se jinak brali hrdinové?</p>
</div><h2><a href="https://theurg.drdplus.info" class="external-url" target="_blank">Theurgové</a></h2>

<div class="quote content">
    „To, že umíš kouzlit, nijak nepředurčuje, zda jsi mágem. Tím méně pak, zda
    se vůbec kdy staneš theurgem. Pouhá schopnost psát z tebe neudělá kaligrafa.“
    <div class="author">Anja Alsson</div>
</div>

<div class="introduction">
    <p>Tarkurius klopýtal tmou. Hlavu měl ještě horkou, rozpálenou od zuřivé hádky. Její útržky mu
        stále zněly v mysli. Odmalička s bratrem soupeřili, popichovali se a pokoušeli se jeden nad
        druhým vyniknout. Ale nikdy to neskončilo takto. A Sarja, Sarja se vždycky snažila zůstat
        neutrální. Měla je ráda oba, nestranila žádnému. Jenže tentokrát ne. Ach, Sarjo, jak jsi mi
        to mohla udělat? Já, já jsem ti chtěl dát své srdce. Tarkuriovi šlehaly větve do tváře, ale
        jemu to nevadilo. Vlastně to bylo příjemné, trestal tím sám sebe.</p>
    <p>A ostatní? Hrúgar a Finin? Nepřišli mu na pomoc, nezastali se ho. Nechali je hádat se a říct
        ho tu osudnou větu. Ne, on je nepotřebuje. Nepotřebuje nikoho. Vystačí si sám. Vždyť jsou
        všichni do jednoho tak přízemní. Intelekt a vědění, nic víc nepotřebuje. Najde cestu, jak
        dokázat, že měl pravdu a ostatní ne. Naučí se umění, které mu odkryje všechny pravdy.
        Tarkurius o tom byl přesvědčen. Ale ani to mu nepomáhalo vyrovnat se s hořkostí, která mu
        teď kolovala
        tělem.</p>
</div>

<div class="introduction">
    <p>Tarkurius slyšel vlastní hlas, jak pečlivě odříkává naučená slova. „Atrikaneum, ilarine, in
        menia seutam, talante eb.“ Nezněla ovšem v jeho vlastní hlavě. Přicházela zvenčí. Jeho tělo
        a duše už nebyly jedno. Vnímal je jako dvě věci. Duše byla stále jeho já, tělo jen odložené
        šaty. Ty, které si znovu oblékne, aby mohl kráčet hmotným světem. Pokud mu bude štěstí přát.
        Pokud dokáže najít způsob, jak uchopit svou myslí sféry. Mistr Dermura mu mnohokrát
        vyprávěl, že tohle je ten okamžik, který dělá theurga theurgem. Buď jsi schopen odhalovat
        tajemství a pronikat do nich, nebo zemřeš. Není jiné cesty, neexistují žádné nižší stezky či
        zkratky. Staneš se poutníkem ve stínech za skutečným světem. Ať už dobrovolným, nebo
        nedobrovolným. Smrt je jen poslední z cest. Nic víc.</p>
    <p>Zápach kadidla a černých svíček plnil místnost. Tarkurius jej už necítil jasně, ale smysly ho
        stále ještě docela neopustily. Viděl sám sebe, jak sedí uprostřed kruhu vysypaného jemným
        pískem. Druhotné vzory do theurgického znaku dokresloval křídou snad dvě hodiny, přesto se
        mu nyní zdály kostrbaté a nepřesné. To není dobré znamení. Místo pevné poutnické hole se teď
        bude muset opírat o ztrouchnivělou větev. Nic lepšího si pro svou cestu nepřipravil.
        Vzdychl, nebo se o to jeho duše alespoň pokusila. Pak zavřel oči a udělal poslední krok.
        Přestal být obyčejným smrtelníkem. Nyní je theurgem. „Alespoň na pár chvil,“ pomyslel si pro
        sebe.</p>
    <p>Zprvu neviděl nic, staré oči mu byly k ničemu. Přesto mu chvíli trvalo, než je dokázal
        odhodit, oddat se slepotě. Temnota skrývá strach. Paniku. Tajemství. Tarkurius to věděl, ale
        tajemství ho teď vůbec nezajímalo. Byl uprostřed ničeho, padal neznámo kam. Nebo letěl?
        Nedokázal to rozeznat, smysly ho zradily. Mistr mu říkal, že si musí najít jiné, ale kde?
        Kde hledat, když všude je nic a není kam jít? Prý má své astrální smysly od narození. Ale v
        jakém stavu asi musejí být, pokud je celé roky nepoužíval? Tarkuria ovládl strach a chtělo
        se mu křičet. Tak zoufale potřeboval řvát, uvolnit ze sebe všechno napětí. Celým svým tělem
        po tom toužil, každým kousíčkem žadonil. Ale neměl ústa a neměl jazyk. Do očí, jež ještě
        neobjevil, se mu draly slzy. Pálily a svědily, neschopné nalézt cestu, kterou obvykle
        používaly. Vše uvnitř Tarkuria se příčilo tomu být tady. Nic tu nebylo skutečné, nic tu
        nebylo správně. „Pryč, musíme pryč,“ svíjely se tisíce a tisíce bytostí, které byly jeho
        tělem. Jako klubko hadů, zvětšující se do nekonečna. Za chvíli pohltí všechno, zaplní celý
        prostor.</p>
    <p>„Tohle jsem opravdu já?“ podivil se Tarkurius. Jeho racionalita znovu pomaličku začala
        získávat ztracenou kontrolu. Paradoxně jí k tomu dopomohla neskutečnost prostředí, cizost
        sféry. Začala být příliš neuvěřitelná, příliš odlišná. Tarkuriova duše to nehodlala dál
        snášet. Pomalu zhasínala ve své mysli jednu příšeru za druhou, až nezbyla jediná. Démony
        svého těla tedy ovládla, půjde to i s novými smysly.</p>
    <p>Nejprve si Tarkurius uvědomil ruce, ohebné a velmi měkké, kterými opatrně ohmatával okolí.
        Připadal si, jako by přejížděl svou kůži zevnitř. Napínal ji a hledal, kde jsou jeho nové
        oči, nový nos, uši a jazyk. Nakonec je našel a radostí ze svého objevu je zvědavě
        prohmatával. Chtěl vědět co nejvíc, poznávat, odhalovat. Toužil dřív nebo později pokořit
        každé tajemství vesmíru. Tady stál, Tarkurius, ve svém stříbrném hávu, průsvitný a lehký
        jako hvězdný prach.</p>
    <p>Pyšný a sebevědomý zvedl svou astrální hlavu. Byl připraven na cokoliv, očekával
        neočekávatelné. Nekonečné propasti, hořící scenérie, déšť kamenů, dusivou hloubku oceánů,
        skleněnými střepy posetou zem, prostě cokoliv. Myslel si, že ho knihy připraví na vše, ale
        tohle nečekal. Přenesl se v čase zpět o pár let a uviděl svou rodnou ves, ještě před
        nájezdem Černých jezdců. Vše bylo známé a přívětivé. Dokonalé, přesně takto si to pamatoval.
        Tarkurius byl zmaten. Rozhlížel se kolem sebe, hledal jakoukoliv vadu. Marně. „Opravdu je
        tak snadné ošálit moje smysly?“ zeptal se sám sebe.</p>
    <p>„Přemýšlíš, kde ses octl? Snažíš se to pochopit?“ ozvalo se mu za zády. Ten hlas Tarkurius
        odněkud znal. Rychle se otočil a jeho tělo se roztáhlo do obrovské délky. Chvíli mu trvalo,
        než je znovu shlukl alespoň do trochu hutné podoby. Před ním stálo děvče.</p>
    <p>„Sarjo?“ řekl překvapeně.</p>
    <p>„Takže jsi nezapomněl,“ usmála se na něj.</p>
    <p>Jak by mohl. Měli toho tolik společného. Ale to už bylo dávno pryč. Nerozešli se v
        dobrém.</p>
    <p>„Co tady děláš?“ zeptal se a v jeho hlase byl náznak podezíravosti.</p>
    <p>„Co myslíš? Přišla jsem se usmířit.“ S rozevřenou náručí se pomalu rozešla k němu.</p>
    <p>Tarkurius byl čím dál zmatenější. Vzpomínal na rady svého mistra, na moudrost ukrytou v
        knihách. City jej však zrazovaly, tak rád by změnil minulost. Sarja se přibližovala. Byla
        mladá, nevinná a krásná. Mnohem krásnější, než by se kdy odvážil doufat. Jeho tep se
        zrychlil, začal prudce oddechovat. Sarja už byla jen tři kroky od něj, ale on se nedokázal
        pohnout. Dva kroky. Vše bude znovu dobré. Jeden.</p>
    <p>Nadechl se a jeho nová ústa do sebe vsála Sarjinu kůži, šaty, vlasy. Zůstalo jen to, co se
        ukrývalo pod nimi. Odporný, vyzáblý tvor s otvory místo očí, čtyřma rukama a rozšklebenou
        tlamou tam, kde ostatní mívají břicho. Tarkurius se strašně lekl a znovu se rozptýlil do
        prostoru. To mu zachránilo život. Zuby démona cvakly naprázdno. Za chvíli začal netvor
        střídavě výt a chechtat se. Očividně byl zklamán, že nemohl přivítat nového theurga, jak
        náleží. Jak se to líbí sférám.</p>
    <p>„Vrať se, mám hlad,“ pronesl po chvíli démon zcela lidským hlasem. Tarkurius mlčel. Situace
        se nevyvíjela podle jeho představ. Démon se zamyslel, alespoň to tak vypadalo.</p>
    <p>„Slyšíš, člověče, vrať se. Zahrajeme si hru. Já vsadím tajemství a ty sebe. Víš, že tudy
        musíš projít. Ukaž se.“</p>
    <p>Tarkurius přemýšlel. Hry s démony nikdy nebyly bezpečné. Žádný z nich podle všeho nemínil
        dodržovat pravidla. V rukávu vždy měli nějaký trik, který bylo třeba prohlédnout. Jinak se
        člověk nemusel vrátil zpět do svého těla, nebo se zbláznil, a pak zemřel. Jenže bez rizika
        nebyla cesta dál. A Tarkuria zajímalo, co je ve vesnici, která vypadala stejně jako jeho
        rodiště.</p>
    <p>„Jakou hru chceš hrát?“ řekl, když se shlukl poblíž démona.</p>
    <p>„Budeme soupeřit v házení. Kdo dohodí dál tímto kamenem,“ sebral se země dva malé oblázky,
        „ten vyhraje.“</p>
    <p>Zdálo se to být snadné, démonovy kostnaté ruce vypadaly slabě. Kde byl ten háček? Tarkurius
        horečně pátral po něčem, co by mu pomohlo. Oba kameny si byly podobné. Vše se zdálo být v
        pořádku. Ale čestný démon? Takový snad neexistuje. Alespoň to tvrdily mistrovy knihy. Pak si
        všiml dvou dalších démonů, skrčených za první chalupou. Byli to zakrslíci se zobákem a
        křídly a sledovali je. To oni mají zajistit, abych prohrál, mihlo se Tarkuriovi hlavou.</p>
    <img class="float-left" src="images/theurgist/4.png"><p>„Dobrá, souhlasím. Budeme házet směrem k vesnici.“</p>
    <p>„Annoo,“ protáhl samolibě démon a víc už Tarkurius nepotřeboval vědět.</p>
    <p>„Ty první,“ pokynul rukou.</p>
    <p>Démon švihl svou paží, kámen opsal oblouk a dopadl ani ne deset sáhů od nich. Démon se na
        Tarkuria jakoby smutně podíval a pokrčil svými čtyřmi rameny. „Opravdu slabota, chce mě
        ukolébat,“ pomyslel si Tarkurius. Usmál se démonově sebejistotě. Vzal do ruky oblázek,
        potěžkal ho, a pak s ním mrštil do vzduchu. Tedy tak to alespoň vypadalo, ve skutečnosti jej
        nevypustil z dlaně. Křídlatí démoni vzlétli a marně pátrali po vržené střele. Mezitím
        Tarkurius s rukou při těle hodil krátkým švihem zápěstí oblázek k vesnici. Kámen se držel
        při zemi, nebyl to žádný dobrý hod. Ten démonův však předčil dostatečně.</p>
    <p>„Podvod, podvod,“ začala křičet stvoření sfér, ale Tarkurius se jen smál. On vyhrál, přelstil
        démona.</p>
    <p>„Tajemství,“ připomněl svou cenu.</p>
    <p>Vyzáblý démon svěsil všechny čtyři ruce, že mu visely až na zem, a rezignovaně pokýval
        hlavou. „Je tvoje, běž si pro ně,“ a ukázal na cestu k vesnici. Tarkurius se rozběhl
        kupředu, žádostivý své trofeje. Opět ho opanovala zvědavost na úkor opatrnosti. Proto si
        zprvu nevšiml, jak se za vsí v lese stahují další démoni, lační jeho duše. Jeden po druhém
        se plížili k vesnici, jako temné stíny za soumraku. „Sféry nikdy neprohrávají, jen dočasně
        ustupují,“ ozvala se mu náhle v uších slova mistra Dermury. „Nakonec vždycky pozřou, co do
        nich jednou vstoupilo.“ Tarkurius se rychle rozhlédl a uviděl démony. Dnes bude lépe odejít
        bez tajemství, pomyslel si a začal se chystat k návratu. Stříbrné vlákno spojující jeho duši
        s tělem, do této chvíle téměř neviditelné, se rozzářilo jasným svitem. Začalo se rozšiřovat,
        už bylo spíše stuhou, pak malým potokem a nakonec řekou. Tarkurius se nechal unášet jejím
        proudem. Cítil se stále bezpečněji, uzavřený v chrámu svého těla, jež ho ochrání před
        cizostí sfér. Když si po chvíli přejel svou hmotnou dlaní po obličeji, éteričnost sfér
        vyprchala úplně a zůstaly na ni jen vzpomínky.</p>
</div>

<h3 id="astralni_svet" data-original-id="Astrální svět"><a href="#astralni_svet">Astrální svět<span id="Astrální svět" class="invisible-id"></span></a></h3>

<div class="quote content">
    „Chrámy, klenoty, obrazy, sochy... nech je být. Ty skutečně zajímavé věci uvidíš až se
    zavřenýma očima.“
    <div class="author">Théodor Poustevník</div>
</div>

<div class="introduction">
    <p>„Tarkurie, Kosto, Želvo, jste připraveni?“ zeptal se mistr
        Dermura.</p>
    <p>Všichni tři k němu vyslali své myšlenky a telepaticky se snažili odpovědět. Ještě pořád si
        nezvykli na astrální smysly. Byli ve
        sférách jako batolata.</p>
    <p>„Dobře,“ ozvalo se po chvíli v jejich hlavách. „Teď pozorně
        vnímejte vše kolem sebe, spatříte jeden z největších divů tohoto
        světa.“</p>
    <p>Před jejich očima se rozprostírala mnohoznačnost sfér. Tarkurius stál ve své rodné vesnici a
        viděl zástupy démonů, jak
        se skrývají za prvními stromy blízkého lesa. Nebe bylo podivně rudé a mírně pršela krev. Na
        zem se raději nedíval, když to
        udělal naposledy, viděl všude červy ještě tři dny poté. Kosta
        plaval v nekonečném moři. Nikde nebyl ostrov ani loď. Něco
        ho pořád tahalo pod vodu, omotávalo se kolem něj. Pokoušel
        se tomu uplavat, ale jen bezmocně plácal rukama kolem sebe.
        Někde tu přece musí být břeh, na kterém se zachráním, doufal.
        Želva procházel obrovským tržištěm. V životě nebyl ve velkém
        městě, dokud se nedostal do Wjalinoru. Vždycky se jej bál. Tolik
        podivných lidí, tolik myšlenek a emocí. Nikde žádný tichý kout,
        kam by se mohl schovat. Pořád na něj někdo pořvával, tahal ho
        za rukáv, nutil mu své zboží. „Ale já nic nechci, nechte mě být,“
        křičel na ně.</p>
    <p>Vesnice s lesem přízraků, nekonečně hluboký oceán, obří
        tržiště. Sféry. Nezměrné, nepochopitelné. S vlastní inteligencí.
        S cizí inteligencí, vymykající se rozumnému chápání. Ale nějak
        se s nimi museli vyrovnat. Byli v nich, chtěli jejich tajemství.
        Tarkurius, Kosta i Želva se snažili. Ze všech sil.</p>
    <p>„Vnímali jste to?“ zeptal se po chvíli mistr Dermura.</p>
    <p>Všichni tři byli zmateni. Co měli vidět? Nic se nezměnilo.</p>
    <p>„Nastala půlnoc. Svět se vrátil k řádu. Chaos musí znovu
        bojovat své bitvy,“ řekl mistr Dermura.</p>
    <p>Zmatek jeho žáků nezmizel. Snažili se zachytit rozdíl mezi
        dřívějškem a nyní. Nic, naprosto nic se nezměnilo.</p>
    <p>„Je čas k návratu,“ řekl mistr Dermura. „Snad vaše smysly
        budou příště méně zastřené strachem.“</p>
</div>

<div class="quote content">
    „Opravdová magie je jako příprava dobrého vína. Musíš vědět, co chceš, a trvá to dlouho, než
    uvidíš první plody své práce. Ale za dobrou práci tě čeká zasloužená odměna.“
    <div class="author">Váder Sahran, nejvyšší představený sekty Slepých psů</div>
</div>

<img src="images/theurgist/9.png" class="float-right long-image"><div class="introduction"><p>Orza a Sithra už svá kouzla předvedli. Klání se chýlilo ke konci, teď
    byl na řadě Tarkurius. Už skoro půl hodiny seděl uprostřed svého obrazce. Čas stanovený pro
    provedení úkolu se neúprosně blížil k okamžiku, kdy bude muset Tarkurius opustit sféry, nebo
    prohrát. V přesýpacích hodinách už většina písku propadla úzkým hrdlem dolů. Zbývala minuta,
    možná minuta a půl. Tarkuriova tvář byla klidná. Nic nenaznačovalo, že by měl ve sférách nějaké
    potíže. Tak proč se proboha už nevrací? Wjalinorští studenti začínali propadat beznaději,
    dokonce i nejlepší Tarkuriovi přátelé, Kosta s Želvou, si zakrývali tvář hanbou. Posledních pár
    zrnek. Ale stejně, i kdyby teď přišel, jak může udělat něco úžasnějšího, co by překonalo Sithru.
    Vždyť i Orza už mu byl blahopřát. Všechno je ztraceno, Wjalinor tentokrát nevyhraje. Tarkurius
    otevřel oči. V horní části přesýpacích hodin zůstalo pět zrnek. Během dvou vteřin sklouzla
    dolů.</p>
    <p>Tarkurius vstal, stále klidný, na tváři bezvýraznou masku. Wjalinorští studenti na něj
        nechápavě hleděli. Někteří ještě teď museli uklidňovat svá srdce a přesvědčovat je, aby
        neopouštěla jejich hruď. Ten Tarkurius je šílený. Ostatní čekali poměrně klidně na kouzlo
        posledního soutěžícího. Su-metorští věděli, že Sithra zvítězil, ragurští neměli moc co
        ztratit. Tarkurius vzal do ruky zbylou maketu čarodějného města, znázorňující Sard. Podržel
        ji mezi prsty a mírně ji zvedl, na úroveň svých očí. Pak řekl dvě krátká slova a uzavřel
        město do průhledné sféry. Vítězoslavně se usmál na studenty okolo. Ti na něj jen nechápavě
        hleděli. Cože? Nebuď směšný, hlupáku, takový laciný trik umí každý. Máš to město zničit, ne
        chránit. Někteří se dokonce začali nahlas smát. Tarkurius si jich nevšímal, stále držel před
        sebou svou maketu. Ani mistři se nesmáli. Postupně utichli i studenti.</p>
    <p>Na Tarkuriovo město začaly dopadat miniaturní meteority. Objevovaly se na okraji sféry a s
        téměř neslyšným sykotem v plamenech bořily sardské hradby. Tarkurius na sféru dechl a
        vevnitř začala šílená vánice. Střechy praskaly pod tíhou ledu, závěje pohřbívaly menší domy.
        Po chvíli Tarkurius přejel volnou rukou po povrchu sféry. Led roztál, vánice se změnila v
        bouři. Titěrnými ulicemi protékaly divoké řeky a braly s sebou vše, co jim přišlo do cesty.
        Tarkuriovy prsty se mírně zachvěly. Sféra se otřásla a zevnitř se začalo ozývat dunění a
        praskot. Zemětřesení pohlcovalo vše, co nestihli zničit jeho předchůdci. Za chvíli zůstala
        na místě, kde dřív stával Sard, jen popraskaná země. Tarkurius sevřel sféru svými prsty a ta
        praskla. Pomalým krokem přišel ke stolu a položil na něj podklad modelu.</p>
    <p>Nikdo mu netleskal, nikdo nekřičel radostí. Všichni studenti na něj hleděli s bázní a úctou,
        všichni mistři jej poměřovali bedlivým pohledem. Tarkurius vyhrál.</p>
</div>

<div class="quote content">
    „... Alte mut sea mir... set una ol ima tir... alea eto nob dum... soen ake oma... lum...?
    Nebo sum? Num! Sakra... tohle se nikdy nenaučím...“
    <div class="author">Bratr Kosta v předvečer zkoušky II. zasvěcení</div>
</div>

<div class="introduction">
    Hned v úvodních hodinách theurgie se učí, že démonům se nedá věřit v ničem. Jsou to cizí
    stvoření, s vlastními cíli a pohnutkami, která nelze pochopit. Každý pošetilec spolčující se s
    démony dopadne špatně. Jednoho dne zjistí, že místo aby on ovládal je, oni využívají jej. Démoni
    zkrátka jsou nepřátelské bytosti, s nimiž je třeba jednat s největší opatrností a nedůvěrou. A
    právě to se Tarkuriovi nelíbilo. Přistupovat k někomu s nepřátelstvím v srdci hned od samého
    počátku vždy plodilo velmi zlé ovoce. Tarkurius nechtěl být theurg-obchodník ani
    theurg-bojovník. Mnohem raději by se viděl jako přítel démonů, vyjednavač a vykladač jejich
    světa. Věřil, že jednou svého cíle dosáhne.
</div>

<h3 id="dusevni_svet" data-original-id="Duševní svět"><a href="#dusevni_svet">Duševní svět<span id="Duševní svět" class="invisible-id"></span></a></h3>

<div class="quote content">
    „Kolik lidí se tváří jako lékaři a tišitelé rozjitřených duší... kněží, bardové, druidi,
    prostitutky, kořenářky, klauni... no, myslím, že až dojde na lámání chleba, stejně se
    budou otázky duší řešit s theurgy.“
    <div class="author">Apokhethys Neferpakosh, Představený Astrální ruky</div>
</div>

<div class="introduction">
    <p>Proč se to muselo stát? Proč jsme se rozešli, bratře?“ ptal se v duchu Tarkurius a zapisoval
        si otázky do deníku. Potřeboval se někomu vypovídat, ale tohle téma bylo příliš citlivé,
        stále ještě se se svou volbou nedokázal vyrovnat. Ruk byl mrtvý a Tarkurius to věděl. Kdyby
        tam byl, třeba by tomu dokázal zabránit. Rychle si promnul oči, nedovolil slzám, aby se
        vydraly ven. Pak se náhle rozhodl. Odsunul svou židli a odešel do vedlejší místnosti.</p>
    <p>Mechanickými pohyby nakreslil základní znak, přidal pár prvků, díky kterým se cítil
        jistější. S pořádnou obranou vlastního já se ale nezdržoval. Chtěl udělat něco nebezpečného,
        šíleného. Potřeboval to. Nic jiného mu nevyléčí jeho bolest.</p>
    <p>Vstoupil do sfér. Už nebyl tím ustrašeným studentem jako před pár lety. Učil se rychle, dávno
        předhonil ostatní studenty. Zdálo se, že mu sféry lépe naslouchají, mají pro něj slabost. I
        mistři se divili tomu, co už dokázal. Znovu stál ve své rodné vesnici. Uctivě pozdravil
        démony sídlící v lese, sehnul se a nabral hrst červů v trávě. Podíval se do jejich lidských
        obličejů a něco k nim zašeptal. Pak je položil zpátky a vydal se pomalým krokem do lesa.</p>
    <p>„Dnes nebudeme soupeřit, nebudeme se podvádět, ano?“ řekl nahlas. Odpovědí mu byl ticho. Bral
        to jako souhlas. Zavřel své astrální oči, překryl své astrální uši. Dál šel jen podle citu a
        pachu. Bolest mu hledala cestu a on jí plně důvěřoval.</p>
    <p>Zastavil se na vrcholku kopce. Byl u svého cíle. Rozhlédl se a spatřil tři démony, jak sedí u
        ohně a opékají sedminohé zvíře připomínající zajíce. Všichni byli nelidští. Jeden z nich
        se k Tarkuriovi otočil, zamrkal dvaceti očima a nechal ze svého těla vyrůst pahýl vzdáleně
        připomínající ruku. Pokynul jím a vrátil se zpět k pečínce. Tarkurius udělal pár kroků
        směrem, který mu démon naznačil. Byl tam. Malý, bílý náhrobek. Trochu zvětralý, ale písmo
        šlo ještě přečíst. Ruk, bratr Tarkův, stálo na něm.
        Tarkurius před náhrobkem poklekl.</p>
    <p>„Sbohem, bratře,“ zašeptal a začal plakat. Vlhkýma očima hleděl před sebe. Přísahal by, že
        vidí Rukovu tvář, zjizvenou na líci, jak se na něj šklebí.</p>
</div>

<div class="quote content">
    „Síla duševního světa spočívá v jeho universálnosti. Neb i praktiky světa astrálního
    popsati lze skrze svět duší. Jest to svět pravý, základní, jediný. Jen neschopnost
    imaginace nás odsuzuje používat falešné náhražky, svět fysický a astrální.“
    <div class="author">Omdennyssus Isbanskeldal: Rozvahy theurgické</div>
</div>

<img src="images/theurgist/19.png" class="float-left"><div class="introduction">
    <p>„Mentální svět se skládá, se skládá...“ snažil se Kosta.</p>
    <p>„Ano, já tě stačím sledovat, pokračuj,“ řekl mistr Janus. „Vím, že ses nejhůře z celého kruhu
        připravil na dnešní hodinu. Ale doufal jsem, že zapracuje tvá intuice. Podle mých průzkumů
        je velmi silná.“</p>
    <p>Kosta zaraženě mlčel. Jak zatraceně může vědět, že jsme byli včera s Tarkuriem a Želvou v
        putyce a nestihli se už naučit?</p>
    <p>„U Dubového listu?“ zeptal se mistr Janus. „Pěkná pajza. No, nevadí, třeba ti pomůže tady
        Želva. A Tarkurius se taky rád zapojí do diskuse, že?“</p>
</div>

<div class="quote content">
    „Zklidni mysl bojovníku, nejsem tvým nepřítelem. Kdybych tě chtěl zabít, nechodil bych za
    tebou.“
    <div class="author">Fumar Arhámí citován Su Metorem ve sborníku Tři klíče thaumaturgie</div>
</div>

<div class="introduction">
    <p>Rukův škleb se mu stále vracel na mysl. Viděl ho ve snech, když zavřel oči, když se zamyslel.
        Zatracení démoni, žádná dohoda jim není svatá. Tarkurius seděl opřený o zeď a meditoval. I
        teď viděl svého bratra, jak se na něj zle usmívá. Něco je špatně, hodně špatně. Pak ho
        napadla šílená myšlenka. Zprvu ji chtěl zaplašit, ale něco mu nedalo. Vyčistil svou mysl a
        soustředil se.</p>
    <p>„Dobře, bratře. Jsi mrtvý, viděl jsem tvůj náhrobek ve sférách. Podíváme se, kdo to špiní
        tvou památku,“ šeptal si v duchu. Promítl si před sebe své astrální tělo, ale na bránu sfér
        nezaklepal. Místo toho natáhl svou ruku a zkusil zachytit nejsilnější vzpomínku na bratra.
        Mohl si vybírat. Poslední hádka, naivní dětské hry na zabíjení, přepadení jejich vesnice.
        Hádka, ta bude nejlepší. Zářila rudě jako zapadající slunce. Vzal ji, chvíli ji svými prsty
        hnětl, a pak kousek odlomil. Vsunul si jej do úst, opatrně jej ochutnal. Zdál se být mrtvý.
        Cítil pachuť hlíny, vápenec a cizost sfér. Už, už chtěl Tarkurius svou pošetilost vzdát, ale
        ucítil ještě něco. Na hranici jeho vnímání, téměř mimo možnosti astrální chuti, se něco
        formovalo. Bylo to těžké, temné a zkažené. Páchlo to, přestože to bylo sotva cítit.
        Tarkurius s odporem vyslal své myšlenky po této stopě. Nejdříve to bylo obtížné, musel se
        hodně vracet a pečlivě vybírat na četných rozcestích. Něco ho mátlo a zrazovalo od další
        cesty. Ale teď už se Tarkurius nedal odradit. Zajímalo ho, k čemu měl jeho bratr tak
        prazvláštní vztah. Bloudil dál a dál, hnala ho zvědavost a trochu zloba. Zbrklost se mu
        málem nevyplatila. Nevšiml si, že už dorazil na konec, a dostal psychický šok. Tohle
        nečekal. To nemohl čekat.</p>
    <p>Tarkurius uviděl Rukovýma očima. To znamenalo, že jeho bratr žil. Někdo obelstil sféry nebo s
        nimi obcoval způsobem mimo Tarkuriovo chápání. Nejhorší ze všeho byl ale pohled, který se mu
        naskytl. Stál uprostřed hradu, kolem plály temné rudožluté ohně a na všem byl slizký povlak
        páchnoucí černé tekutiny. Před ním čekal v pozoru oddíl bestií s dvojitým ocasem zakončeným
        jedovými ostny. Pak už slyšel jen Rukův hlas, jak udílí rozkazy. Jeho bratr teď patřil
        Thurgurasu.
    </p>
</div>

<div class="quote content">
    „Theurgie je krásná věda, a čistá. Proto krásná, že rozvíjí všechny duševní vlastnosti. Bystří
    mysl, posiluje vůli, cvičí empatii. Proto čistá, že na křivolakých stezkách cizích světů zahubí
    každého, kdo těmito vlastnostmi neoplývá.“
    <div class="author">Váder Lash Shaime, předvečer Zasvěcovací ceremonie</div>
</div>

<div class="introduction">
    Orza Chán se opatrně připlížil k okraji mýtiny. Bylo tam,
    přesně jak mu Tarkurius řekl. Malé jezírko temné tekutiny, která se líně převalovala. Vypadalo
    podivně, to ano, ale nebezpečně?
    Tohle že měl být ten slavný a děsivý Thurguras? Radili mu, aby
    byl opatrný. Měl jen zjistit, zda jsou jejich vize a pozorování
    pravdivé. Orza Chán byl zklamán. Čekal boj, záludnosti, připravil si spoustu užitečných kouzel.
    A všechno k ničemu. Aspoň se
    podívám blíž, když už jsem tady, rozhodl se. Přišel až na okraj
    jezírka a zahleděl se do něj.
    <p>Zprvu se nedělo nic. Temná voda pohlcovala všechno světlo,
        takže Orza Chán neviděl vlastní tvář ani okolní stromy. Pak se
        ale jedna pomalá vlnka dostala až na okraj a dotkla se Chánovy
        nohy. Jezero ho obklopilo, náhle mohl spatřit jeho nesmírnou
        hloubku.</p>
    <p>„Pojď,“ řekl tichý hlas.</p>
    <p>Chán šel, nemohl jinak. Nějaká neviditelná síla jej tlačila
        dolů, tunelem vytvořeným uprostřed jezírka temnou vodou.</p>
    <p>„Budeš mi sloužit,“ pokračoval hlas. A Chán věděl, že bude.
        Dokonce rád. Ten hlas byl tak přívětivý a laskavý.</p>
    <p>„Pomůžeš mi zničit svět,“ znovu zašeptal a Orza Chánovi to
        připadalo, že je to ta nejskvělejší věc, kterou může udělat.</p>
</div>

<div class="quote content">
    „... víte, mnoho mých kolegů vyzdvihuje teoretické disciplíny theurgie
    nad ostatní obory. Nic proti tomu, teorie je
    důležitá. Ale až budete volit svou příští specializaci, myslete
    na to, že největší mistr vyšší teoretické theurgie, kterého kdy
    lidstvo mělo, princ Esfanian z Ethanonu, zemřel rukou svého vlastního komořího.“
    <div class="author">Chadel Havív, kantor Katedry praktické a ochranné magie řeč ke
        studentům
    </div>
</div>

<div class="quote content">
    „A omámený budeš nad těmi věcmi, kteréž viděti budou oči tvé.“
    <div class="author">Deuteronomium 28:34</div>
</div>

<div class="introduction">
    „Ztratili jsme ho,“ pokýval hlavou Dermura, když se Tarkurius vrátil ze sfér. Orza Chán byl teď
    věrným služebníkem Thurgurasu.
    <p>„Jak to vypadá v astrálu?“ zeptal se po chvíli.</p>
    <p>„Je to špatné, Ficunelli měl pravdu. Kořeny temného města prorůstají do sfér. Zatím jsou
        téměř neviditelné, ale jsou tam,“ odpověděl Tarkurius. Oba věděli, co to znamená. Noční můra
        všech theurgů na sebe začíná brát reálnou podobu. Thurguras nejenom že otráví tento svět,
        ale i vše, co k němu patří. Včetně sfér.</p>
    <p>„Hmm, hmm,“ zamyslel se Dermura, „měli bychom začít jednat. Havíve, napiš prosím dopis
        targasijskému a farenskému králi. Já si půjdu promluvit s Moimirem. Jeho armáda se nám bude
        brzy hodit. A ty, Theódore, musíš nějak přesvědčit ulmarské. Potřebujeme tu i
        čaroděje.“</p>
</div>

<div class="quote content">
    „Theurgie... tssss... Theurgie je vznešený název pro neschopnost seslat jedno kouzlo dvakrát
    stejně...“
    <div class="author">Alexei Lebnicki, Mistr učby čarodějnej</div>
</div>

<div class="introduction">
    „Pane,“ řekl posel a poklekl. Moimir mu pokynul a vzal si od
    něj pergamen. Rozvinul ho a společně s Dermurou se do něj
    začetli.
    <p>„Nečekal dlouho,“ řekl po chvíli Dermura, spíš pro sebe.
        Četl dál, o výpadech thurguraských bestií, o zástupech otroků
        a o jejich démonických velitelích. Zvlášť popis moci jednoho
        z nich oba muže zaujal.</p>
    <p>„No, zdá se, že ten váš ztracený theurg není žádný nedouk.
        Jakže se jmenoval?“ zeptal se Moimir.</p>
    <p>„Orza, Orza Chán. Byl z vysočiny, ze Skadřin. Nejlepší student Raguru,“ odpověděl mistr
        Dermura.</p>
    <p>„Začíná být pověstný. Mezi vojáky se už rozšířily báchorky
        o jeho moci.“ Moimir se odmlčel. Napil se vína a pergamen
        odhodil na stůl k ostatním hlášením. „Jeho nejlepšímu kouzlu
        se teď neřekne jinak než Velký mord,“ dodal po chvíli zachmuřeně.</p>
</div>

<div class="quote content">
    „Někdy si říkám, že jediná věc, kterou si theurgové do praktického života odnesou, je umění
    žebrat.“
    <div class="author">Jean-Baptiste Bosser, skriptum „Metamagie“</div>
</div>

<div class="introduction">
    <p>Tarkurius kráčel po lávovém jezeře. Od jeho nohou stoupaly
        obláčky páry, ale on jim nevěnoval žádnou pozornost. Zvykl
        si na svéhlavost sfér a už dávno se nepokoušel nutit jim své
        představy. Jeho astrální tělo dnes halily otrhané šaty žebráka
        z nejhorší čtvrti v Sardu, nebyly nic než kus špinavého hadru,
        který měl víc děr, než jeho ruce, nohy a hlava dokázaly využít.
        Za Tarkuriem a okolo něj se plazili, pochodovali a skákali rozliční démoni. Tvořili
        nesourodou skupinku podivností, která mu
        dělala jakousi eskortu. Většina z nich jej doprovázela sférami
        tak daleko od svého obydlí, jak jen si troufli. Už spolu dávno
        nesoupeřili, nesnažili se jeden druhého přelstít. Dalo by se říct,
        že mezi nimi panovalo přátelství, i když význam tohoto slova
        žádný z démonů nechápal.</p>
    <p>Konečně Tarkurius dorazil na smluvené místo. Orza už tam
        stál, v nadživotní velikosti, oděný ve zlatě a drahokamech.
        Ochranná aura kolem něj deformovala lávové pole, přetvářela je
        v pevnou skálu. Jak Orza vykročil Tarkuriovi vstříc, sunul se ostrůvek pevniny s ním a
        poskytoval mu oporu pro nohy. Sférám se
        to nelíbilo. Všude bylo plno démonů, křídlatých, chapadlovitých
        a pařátnatých, útočících neúnavně na Orzovu ochrannou auru.</p>
    <p>Pak se potkali a bylo to, jako by se střetly dva nesmiřitelné světy. Poměřovali se očima.
        Nakonec promluvil Orza: „Tak
        jsem tady, jak jsi chtěl. Řekni, co musíš, a já se vrátím zpět. Už
        nemáme nic společného.“</p>
</div>

<div class="quote content">
    „Není umění naučit se stovku kouzel, to zvládne každé
    pako s dobrou pamětí. Seslat jednu formuli v tom správném
    z jejích deseti tisíc tvarů, to je výzva!“
    <div class="author">Váder Damla, úvodní přednáška</div>
</div>

<div class="introduction">
    Připravovali se na to dlouhé měsíce. Přestože thurguraské
    bestie podnikaly stále častěji své výpady na všechny strany světa, mnozí stále nechtěli vidět,
    co je příčinou všeho zla. Stálo to
    úmorné hodiny a dny vyjednávání, přesvědčování a někdy i hrozeb. Thurguras bylo třeba oblehnout
    a zlo v něm zničit.
    <p>Teď tu stáli u bran Thurgurasu, v dlouhých řadách. Čarodějové, bojovníci, lukostřelci,
        kopiníci,
        rytíři, hraničáři, kněží
        a theurgové. Zoufale málo na to, jak mocný byl jejich nepřítel.
        Zrada, zbabělost a liknavost jim nedovolila dorazit v plné síle.
        Přesto věřili, že v příštích chvílích zmizí prokleté město navždy
        z tohoto světa.</p>
    <p>Heroldi vyjeli ke čtyřem branám Thurgurasu a zatroubili
        výzvu. V odpověď začaly dunět válečné bubny z temného města.
        Heroldi se vrátili zpět. Ozval se signál k útoku. První kouzla
        začala propalovat brány a hradby Thurgurasu, armády se vydaly
        na zteč. Jenže už po malé chvíli začalo být jasné, že kouzla čarodějů nebudou stačit.
        Thurguras
        se přizpůsoboval jejich útokům
        a začal je odrážet zpět. Bylo na čase, aby zakročili theurgové.
        Ale ani jejich kouzla nebyla o moc úspěšnější. Thurguras jako
        by předvídal, jaký útok na něj theurgové povedou. Bylo nutné
        kouzla těsně před sesláním měnit, mást nepřítele.</p>
</div>

<div class="quote content">
    „Třikráte zkontrolujte obrazec, třikráte prohlédněte smlouvu, třikráte se ujistěte o všech
    věcech rozličných. Vyvoláváte
    démona, aby se staral o formuli, považte, co by napáchal, být
    svobodné vůle!“
    <div class="author">lektor Sun Žan-Či</div>
</div>

<div class="introduction">
    Orza Chán pracoval ve své laboratoři, hluboko v podzemí
    Thurgurasu. Umění temné theurgie mu otevřelo zcela nové a
    netušené směry, kudy se mohl ve svých výzkumech ubírat. Učili
    ho, že má sféry ctít, chovat k nim respekt, jako mají věřící ke
    svému bohu. Měl se jich také bát, strachem služebníka, kterého
    pán může kdykoliv připravit o smysl bytí. Teď už rozuměl, proč
    to dělali. Chtěli mít všechnu moc pro sebe, učedníkům dávali
    jen drobky. Jenže jste se přepočítali, milí mistři, jeden student
    prohlédl vaše zbabělé duše. Moc Thurgurasu mi otevřela oči.
    Nejsem to já, kdo by se měl bát. To sféry a démoni se musejí bát
    mě. Protože já sloužím mocnosti větší, než jsou oni.
</div>

<div class="quote content">
    „Předčasná optimalizace je kořenem všeho zla.“
    <div class="author">Zlaté pravidlo generické magie</div>
</div>

<div class="introduction">
    „Tarkurie, máš jít za Dermurou,“ řekl Želva hned, jak vstoupil do stanu.
    <p>„A co mi chce?“ zeptal se Tarkurius. Želva jen pokrčil rameny a zhroutil se na lůžko. Byl
        vyčerpaný a nevyspalý. Válka se
        táhla nekonečně dlouho a Moimir s farenským králem to chtěli
        skončit. Ždímali všechny až na pokraj jejich sil.</p>
    <p>Tarkurius vyšel ze stanu a spěchal za svým bývalým mistrem.
        Vstoupil a našel ho ve společnosti tří dalších lidí. Dětí, opravil
        se. Nemohlo jim být víc než patnáct.</p>
    <p>„Tarkurie,“ pozdravil ho mistr Dermura. „Tohle jsou tví
        noví žáci. Mají za sebou základy na wjalinorské škole. Do týdne
        musejí být schopni boje.“</p>
    <p>Tarkurius jen nevěřícně zíral. Zbláznil se Dermura? Vždyť
        to jsou děcka. Kolikrát asi byla ve sférách? Pětkrát? Desetkrát?
        Nahlas však řekl jen: „Udělám, co budu moci, mistře.“</p>
</div>

<div class="quote content">
    „Vím, co vás učili na Semináři. To byla teorie. Ve sférách polovina z toho ve skutečnosti
    nefunguje. Nechci dostat
    od starýho kartáč za ztracenou duši jen proto, že jsi lenoch
    neschopný pořádně nakreslit svůj obrazec. Koukej mlčet a
    maluj, vnější cirkul máš jako prase zadní nohou.“
    <div class="author">Okarius Antoniou, den před zasvěcovací ceremoni</div>
</div>

<div class="introduction">
    Říkalo se tomu Pahorek démonů. Byl to jen malý kopec na
    jihovýchod od Thurgurasu. Bez trávy, bez keřů. Obklopoval jej
    pach spáleniny, zatuchlé vlhkosti a podivně cizích, štiplavých
    vůní. V půlkruhu kolem vrcholu Pahorku byla země upravena
    do roviny, zbavena všech kamenů a zbytků rostlin. Zde byly
    nakresleny vzorce astrálních čar, mezi něž den co den usedali theurgové a povolávali démony. Z
    vrcholku kopce směrem
    k Thurgurasu už byla prošlapaná široká cesta, jak zrůdy sfér
    spoutané příkazy theurgů odcházely padnout na bitevní pole.
</div>

<div class="quote content">
    „Falešný pocit moci nechme válečníkům a politikům. My si užijeme pocit té skutečné moci.“
    <div class="author">Naomi Gul, theurgé</div>
</div>

<div class="introduction">
    „Kudy dál, mistře?“ ozval se v Tarkuriově hlavě Zbyškův hlas.
    Tarkurius se rozhlédl. Všude kolem něj byla spousta cest – velkých, širokých, zaprášených,
    zarostlých, kamenitých, prošlapaných, ztrácejících se. Proplétaly se jedna s druhou, mizely a
    znovu se objevovaly. Obrovský, nekonečný labyrint.
    <p>„Každá cesta ti o sobě hodně řekne, když víš, jak se jí máš ptát,“ odpověděl Tarkurius.
        Udělal pár kroků, vzal zrnko prachu mezi dva prsty a dal si jej až k oku. Pomalu se s ním
        otáčel dokola, až v jednom okamžiku zahlédl záblesk světla.</p>
    <p>„Tudy,“ ukázal a vykročil.</p>
</div>

<div class="quote content">
    „Žádné strachy, tady jsme v bezpečí. Za těmihle pancéřovými dveřmi se nám nemůže nic stát.“
    <div class="author">Oblíbený mýtus obyčejných lidí</div>
</div>

<div class="introduction">
    „Musíš je zničit,“ přikázala Černá dáma, hlas Thurgurasu.
    <p>„Ale jak to mám udělat? Jsou příliš silní a je jich mnoho,“
        zeptal se Orza Chán.</p>
    <p>„Cožpak jsem ti nedala nahlédnout do černé theurgie?“ odpověděla hněvivě Černá dáma. Orza
        Chán
        se lekl. Nebylo dobré
        dráždit hlas Thurgurasu. Její zloba zanechávala v mozku palčivou bolest, které nešlo ulevit.
        Člověk se svíjel v agónii a každou
        myšlenku věnoval své malosti. Přál si, aby umřel, ale ani smrt
        v Thurgurasu nebyla vykoupením.</p>
    <p>„Najdu řešení,“ slíbil rychle Orza Chán. Dlouhé dny a noci
        pak nespal, hnán bytostnou potřebou objevit zkázu theurgů.
        Nechtěl trpět, neměl rád bolest. To násobilo jeho snahu. Nakonec jeho pátrání přineslo
        ovoce.
        Kruté, temné a trpké.</p>
</div>

<div class="quote content">
    „Ti nejlepší jsou schopni stát se terčem svých vlastních
    mentálních útoků. Schopnost abstrahovat od čehokoli, včetně vlastní identity, je u nich natolik
    rozvinutá, že přestávají být lidmi. Váder Shaime tomu říká Princip korupce. Strach
    z korupce coby omluvu pro neschopnost u zkoušky však míním hodnotit nedostatečnou.“
    <div class="author">Anja Alsson, kurs Mentální praktiky</div>
</div>

<div class="quote content">
    „Stali jste se znalci královské disciplíny magie. Spolu s množstvím dovedností a znalostí si s
    sebou nesete břemeno zodpovědnosti. Buďte takoví, abychom se my nikdy nemuseli stydět říci:
    ‚Tenhle studoval theurgii u nás.‘ Děkuji za pozornost.“
    <div class="author">Su-Metora, promoce adeptů sedmého kruhu</div>
</div>

<div class="introduction">
    Tarkurius byl opilý. Hodně. Momentálně o sobě nevěděl, jeho
    ruka bezvládně visela i s vylitým pohárem. Pod jeho křeslem
    byla malá rudá kaluž. Zbyškus a Manga si to pořád nějak nedokázali srovnat v hlavě. Jejich mistr
    nikdy nepil, nedělal nic, co
    by mohlo narušit jeho koncentraci a mysl. Dokonce se vyhýbal všem magickým prostředkům, které na
    sobě nenesly jasný
    theurgický rukopis. Byla v tom jistá dávka pověrčivosti, ale
    jejich mistr to mnohem raději nazýval opatrností. A teď tohle.
    Bylo to tak nízké, tak lidské. Bez špetky zodpovědnosti. Vždyť
    venku zuřila válka, bylo třeba chránit útočící oddíly a posilovat
    obranu.
    <p>„V tom musí mít prsty Thurguras,“ řekl Zbyškus. Měl ve
        zvyku vidět nepřátelské špehy za každým rohem.</p>
    <p>Manga jen přikývla. Byl to jediný logický závěr. Teď jen zbývalo přijít na to, kde našel
        Thurguras Tarkuriovo slabé místo.
        Manga se zadívala na svého mistra. Jeho obličej byl přes opilost
        stažen maskou strachu. Pak sjel její pohled na stůl. Ležel tam
        pergamen, dnešní zpráva od mistra Chadela Havíva. Manga k ní
        přišla, vzala ji do rukou a začala potichu číst.</p>
    <p>„Tarkurie, mám velice zlou novinu. Za posledních pár týdnů
        zemřelo několik schopných theurgů, a nebylo to na bitevním
        poli. Včera se k jejich seznamu přidalo i jméno tvého přítele
        Kosty. Žádná viditelná zranění, žádné stopy. Hodně z těch lidí
        jsem znal, Tarkurie, patřili mezi nejlepší. To oni drželi thurguraská vojska na uzdě a
        bránili
        jim prolomit naši blokádu. Zdá se,
        že Černá dáma konečně zjistila, kdo jí brání v dosažení vítězství.
        Nasadila na nás mentální krysu, možná celé hejno. Vypadá to,
        že obrany, které jsme v duševním světě vztyčili, jsou v troskách.
        Brzo si přijdou pro každého. Připrav se, dokážeš-li to. Bohové
        s námi, Chadel Havív,“ dokončila Manga.</p>
    <p>„Mentální krysa? Co to je?“ zeptal se Zbyškus.</p>
    <p>„Nevím přesně, ale pamatuji si krátkou zmínku ze statě O temné theurgii a nečistých
        praktikách
        astrálních mistra
        Ficunelliho. Mělo se jednat o fantomatickou bytost, která prochází duševním světem a hledá
        předem určenou oběť. Tu pak
        dokáže zmást natolik, že v souboji myslí bojuje sama ze sebou.
        Ficunelli psal, že není známo, že by někdo někdy nad mentální
        krysou vyhrál,“ odpověděla Manga.</p>
    <p>„Přesně tak,“ řekl Tarkurius, který nebyl tak opilý, jak vypadal a jak by si přál. „Přesně
        tak.“</p>
</div>

<div class="quote content">
    „Básníci by přirovnali vstup do sfér novému zrození, osvícení nebo slastnému pocitu po milování.
    Rozum a teoretické znalosti nás naštěstí před takovým pohledem na věc chrání.“
    <div class="author">Mistr Theódor, řečený Poustevník</div>
</div>

<div class="introduction">
    „Není theurgická magie tak trochu protimluv?“ zeptal se Kosta.
    <p>„Ano, svým způsobem. My rozumíme tomu, co děláme. Ale
        ostatní ne. Budeme se tedy s nimi hádat o tom, že děláme věci
        přirozené, nikoliv nadpřirozené?“ odpověděl mistr Dermura.</p>
</div>

<div class="quote content">
    „Rozumět démonům znamená být jedním z nich. Proto je tato věda jedinou, kde si za nevědomost
    můžete blahořečit.“
    <div class="author">Primarius Chadel Havív</div>
</div>

<div class="quote content">
    „Tady se nenaučíte žádné úžasné věci, ani se nedostanete
    na místa, kde jste nuceni posunout svá měřítka toho, co je a
    není možné. Tady se naučíte, jaký je rozdíl mezi průměrným
    a dobrým theurgem.“
    <div class="author">Úvodní slova mistra Metory na semináři o hospodárném využití theurgických
        sil
    </div>
</div>

<div class="introduction">
    „Zatraceně, kde to je?!“ rozkřikl se Zbyškus. Listoval knihami
    už celou noc a nikdy nevynikal klidem nebo trpělivostí.
    <p>„Nechtěl by ses trochu sebrat?“ řekla Manga. Sama před sebou
        měla stoh pergamenů a snažila se v nich nějak vyznat. Hromada
        prohlédnutých a neprohlédnutých se jí už před hodinou smísila
        v jednu velkou kupu.</p>
    <p>„Do háje, ale co když nic nenajdeme? Co když ty krysy fakt nic
        nezastaví? Sme v pytli, Mango, vyřízený.“</p>
    <p>„Já vím, že to tady někde je. Ficunelli je mrtvý už přes dvě stě
        let. Někdo přece musel za tu dobu zkoumat temnou theurgii,“
        řekla Manga, „nevěřím, že by to nikoho nezlákalo.“</p>
    <p>„Ale vem si, jaké jsou za to na školách tresty. Prý jednoho
        ragurského vzali mistři do desáté sféry a nechali ho tam, napospas démonům. Za deset minut
        už
        odnášeli jeho tělo.“ Manga
        tu historku znala a pochybovala, že je pravdivá. Byla to účinná
        smyšlenka, jak odradit studenty od prohlížení zakázaných knih.</p>
    <p>„Snad si nemyslíš, že nám jenom tak povolí studovat temnou
        theurgii? Víš, co by to způsobilo za zmatek? Svět by byl plný
        neviditelných zabijáků, lidský život by měl stejnou cenu jako
        tady na pláních Thurgurasu.“</p>
    <p>„Fajn, takže nám to zakazovali a my teďka v jejich knížkách
        z ničeho nic najdeme, co potřebujem. Kouzelný,“ řekl Zbyškus.</p>
    <p>„Kolik si toho za studia přečetl, chytráku? Zvlášť z těchto mistrových knih? Deset řádků,
        dvacet? Studentům se dávají neškodné
        texty, nic zásadního a významného,“ odpověděla Manga.</p>
    <p>„Dobře, dobře, už mlčím.“ Další půl hodiny byl klid, než se
        znovu ozvalo Zbyškovo klení.</p>
    <p>„Sakra, sakra, sakra. Potřebovali bysme zázrak, jinak to nenajdem. Oči mně už jezdí každý po
        jiným řádku.“</p>
    <p>„Trpělivost. Mysli na to, že budeš hrdina,“ řekla Manga.
        Zbyškus se jenom sarkasticky uchechtl.</p>
    <p>„Jasně a thurgurasští nám to napíšou na– Mám to, slyšíš
        mám to!“ rozkřičel se. Manga se zvedla a přiběhla k němu. Očima přebíhala po řádcích.
        Zbyškus na
        ni nedočkavě hleděl.</p>
    <p>„Jdeme,“ řekla Manga, když dočetla. Vzala ještě dva pergameny a vyrazili vzbudit mistra
        Tarkuria.</p>
</div>

<div class="introduction">
    „Cože?“ zíral na ně Tarkurius nevěřícně. Opilost z jeho tváře
    ještě nevyprchala, takže vypadal komicky a strašlivě zároveň.
    <p>„No, byl to jen takový nápad,“ začal Zbyškus.</p>
    <p>„Je to jediná šance, jak se té krysy zbavit,“ přidala se Manga.
        „Chce to jen doladit pár detailů.“</p>
    <p>„Pár detailů? Nemáte nic než starý příběh,“ řekl Tarkurius, ale
        už začal přemýšlet, jak provést jejich plán. Ještě se mu nechtělo
        umírat.</p>
</div>

<div class="introduction">
    „Tohle nemůže vyjít, vždyť je to nesmysl,“ bručel Tarkurius.
    <p>„No, vypadá to divně,“ souhlasil Zbyškus.</p>
    <p>„Divně?“ opáčil Tarkurius, „je to úplně zbytečné kouzlo na nic.“</p>
    <p>„Počkejte, ještě bychom měli změnit tohle,“ řekla Manga, „podle toho příběhu jsou krysy
        citlivé na opalescenci transcendentu, měla by být kalná a špinavá.“</p>
</div>

<div class="introduction">
    Nakonec to fungovalo. Zvláštní. Byla to víc náhoda než umění, ale splnila účel. Mentální krysy,
    oslepené jejich kouzlem,
    prchaly neznámo kam. Stačilo trpělivě měnit parametry, třeba jen o velmi malou hodnotu. Nakonec
    jim pomohla Manžina
    intuice. Systematičnost tu byla k ničemu.
    <p>Tarkurius dokončil zprávu pro mistra Chadela Havíva. Černá
        dáma si bude muset najít jiný způsob, jak zvítězit.</p>
</div>

<div class="introduction">
    Nakonec to fungovalo. Zvláštní. Byla to víc náhoda než umění, ale splnila účel. Mentální krysy,
    oslepené jejich kouzlem,
    prchaly neznámo kam. Stačilo trpělivě měnit parametry, třeba jen o velmi malou hodnotu. Nakonec
    jim pomohla Manžina
    intuice. Systematičnost tu byla k ničemu.
    <p>Tarkurius dokončil zprávu pro mistra Chadela Havíva. Černá
        dáma si bude muset najít jiný způsob, jak zvítězit.</p>
</div>

<div class="introduction">
    Démoni se vyskytovali v myriádách druhů, navzájem rozdílní
    tvarem, schopnostmi, inteligencí, lstivostí, pachem a třeba láskou k násilí. Mohli jste se jimi
    přebírat jako zbožím na tržišti v Albaně. Stačilo zaměřit svou vůli, znát ty správné cesty. Pro
    vyšší theurgy to byla dětská hra. Pro Zbyškuse, brodícího se
    právě močálem plným otravných chorkodytů, jejichž jediným
    cílem bylo vetřelce v astrálním světě co nejvíce pošpinit neskutečně páchnoucí a lepkavou
    hmotou, to bylo zbožné přání. Kde
    se jen ti antichroni schovávají?
</div>

<div class="quote content">
    Otec, když jsem byl ještě malý a on se napil přes míru, mi
    spílal do zplozenců pekla a démonních bastardů. V ty okamžiky
    jsem na něj nevěřícně hleděl, jak může vyslovit něco tak strašného o svém synovi. Pak jsem se
    stal theurgem, stejně jako on, a zjistil jsem, že byl až nepříjemně blízko pravdě.
    <div class="author">Z deníků mistra Ficunelliho</div>
</div>

<div class="introduction">
    „Jaký je rozdíl mezi malými a velkými démony? Těch prvních
    se budete bát všichni, těch druhých jen někteří,“ odpověděl si
    mistr Chadel Havív.
    <p>„Tomu nerozumím, vyšší démoni jsou přece mocnější a strašnější, ne?“ oponoval Želva.</p>
    <p>„To jistě ano, ale mnozí z vás zemřou dřív, než je budou mít
        možnost spatřit,“ řekl mistr Havív.</p>
</div>

<div class="introduction">
    Nastal konec světa. Nebo byl alespoň velmi blízko. Obléhání Thurgurasu trvalo už přes pět let.
    Mezitím se toto sídlo zla
    zvětšilo snad desetinásobně. Na začátku zde bojovaly jen jízdní
    jednotky Farenu, pěšáci a lukostřelci Rekonvistu, hrdinové z Ulg
    Ýrdag a divoká zvířata vedená Burkavickými. Dnes? Dnes tu byl
    snad každý. Všechny armády známého světa a dost těch, o nichž
    cestovatelé a kartografové neměli ani potuchy. Každý bojoval za
    jednu stranu, už dávno se přestalo s politikařením. Sem tam se
    ještě někdo pokoušel zrazovat a měnit spojence, ale vždy dopadl
    špatně, rozdrcen uprostřed bitevního pole. Už to dlouho nemůže
    trvat. Konečné vítězství nebo zkáza, něco už musí přijít. Nejpozději do týdne. Jak rád by byl
    Tarkurius, kdyby to bylo vítězství.
    <p>Stál uprostřed největší vřavy, jen těsně za první linií. Krvopsi
        právě podnikli výpad a decimovali zbytky kdysi slavné targasijské
        pěchoty. Čarodějové ze Sardu, Ulmaru a Albany se snažili obrátit útočníky na útěk, ale
        příliš se
        jim to nedařilo. Z jejich pozic
        létala jedna ohnivá koule za druhou, vzduch samovolně praskal výboji a neustále se k útoku
        snášeli orli smrti, podporovaní
        jekotem jejich přízračných jezdců. Nic to nebylo platné, krvopsi
        neměli žádný pud sebezáchovy. I když krváceli z desítek ran, stále
        se hnali za svými oběťmi. Tarkurius ještě chvíli sledoval dění
        před sebou, pak zavřel oči a začal pomalu odříkávat pět krátkých slov. Amulet na krku se mu
        rozzářil, ozvalo se několikeré
        zaburácení hromu a zvedl se vítr. Realita se mírně rozostřila a
        vznikl v ní zlom, šířící se rychlostí vrženého kouzla ke krvopsům.
        U nich se na chvíli zachvěl, vše se vrátilo zpět do normálu a vzápětí ze země začala
        vyrůstat
        obrovská klec z trnů, kamene a ledu.
        Krvopsi vztekle naráželi do zábrany a začali zmateně obíhat po
        obvodu svého vězení. Teď už byli snadným terčem pro čaroděje
        i rekonvistské lučištníky, kteří přispěchali na pomoc.</p>
    <p>„Tak, tohle bychom měli. Další tisícovka mužů, kteří mohou
        tu hrůzu prožívat o den déle,“ zamumlal si pro sebe Tarkurius.
        Bílé vlasy měl přilepené na zpoceném čele.</p>
    <p>„Měl byste si odpočinout, mistře,“ řekla Manga, žena stojící
        v jeho blízkosti. Spolu s dalším učedníkem, Zbyškusem, přispěchala nabídnout mistrovi oporu.
        Tarkurius je mírným gestem odmítl.</p>
    <p>„Připravte další rituál, musím znovu do sfér. Za chvíli budeme
        potřebovat nová kouzla a obávám se, že naši přátelé z Ulmaru,
        Sardu a Albany nejsou schopni pružně reagovat v krizových
        situacích.“</p>
    <p>Učedníci poslechli a rychle odspěchali do stanu pod kopcem.
        Tarkurius ještě chvíli stál a díval se na Thurguras. Západní brána byla zavřená, ale na
        sever se
        z obou valily sešikované útvary
        skadřinských obrů. Na jihu byl klid už třetí den, od doby, co tam
        padlo dvanáct draků v jediném souboji. Mistrovský kousek Hierona a příkladná statečnost
        Goradovy
        družiny. Obě strany teď
        vyčkávají, až se vsákne jedovatá dračí krev do země. Přejít jižní
        planinu není možné. Co se teď děje na východě, těžko soudit.
        S těmi myšlenkami Tarkurius začal pomalým krokem sestupovat za svými učedníky.</p>
    <p>Vše potřebné už bylo připraveno. Tarkurius bedlivým zrakem zhodnotil nakreslený obrazec a po
        chvíli krátce přikývl. Byl
        perfektní, sám by jej nesvedl líp. Mimoděk si vzpomněl na své
        začátky, kdy neviděl ani základní chyby, které při sestavování a
        kreslení obrazců dělal. Jeho učedníci by v klidnějších dobách už
        dávno byli mistry, s vlastními žáky a věhlasnou školou. Teď
        ale museli pomáhat jemu, aby společnými silami dokázali ještě
        chvíli zadržet nepřítele.</p>
    <p>Tarkurius opatrně vešel do nakresleného znaku a posadil se
        uprostřed něj. Učedníci rozžehli svíce a ustoupili do stínů. Tarkurius sáhl do jednoho z
        mnoha
        váčků, které mu visely u pasu,
        a vyhodil do vzduchu stříbrný prach smíšený s drobnými perlami. Vzduch se naplnil mdlou
        září,
        jasnější než svit měsíce za
        úplňku. Pak se prach začal jemně snášet k zemi, ale nespadl
        úplně. Vytvořil zvláštní dráhy a čáry, levitující ve vzduchu.
        Obrazec se stal trojrozměrným. Tarkurius se rozhlédl dokola,
        zkontroloval vše a zavřel oči. Za chvíli se jeho tělo začalo vznášet a koupat v bílém
        světle.
        Jeho duch právě vstoupil do sfér.</p>
    <p>„Nikdy mě to nepřestane fascinovat,“ zašeptala Manga a rozšířenýma očima sledovala svého
        mistra.
        „Ano, velmi působivé, a co víc, i účinné. Co vím, tak trojrozměrné znaky používají v
        současnosti
        jen dva theurgové,“ odpověděl Zbyškus.</p>
    <p>„A za celou historii lidstva jich prý nebylo víc než dvacet,“
        dodala Manga. Chvíli mlčeli a pozorovali mistrovu klidnou tvář.
        Žádné emoce, žádné vypětí. Jako by si na chvíli zdříml před
        večeří.</p>
    <p>„Mě hlavně fascinuje,“ přerušil ticho Zbyškus, „jak rychle
        dokáže mistr vstoupit do sfér, zajít tak hluboko na místa, o kterých my nic ani netušíme,
        získat
        potřebná zaklínadla a vrátit se
        zpět. Vždycky jsem si myslel, že čím dál se pustíš, tím déle jsi
        mimo tento svět.“</p>
    <p>„Ano, to je velmi zvláštní,“ řekla Manga. Chvíli se zamyslela,
        a pak dodala: „Třeba našel Zlatou stezku.“</p>
    <p>„Zlatou stezku? To myslíš vážně? Vždyť je to legenda, pohádka theurgů!“</p>
    <p>„Jasně že je to legenda. Ale někde se tu musela vzít, ne? Na
        každé legendě je zrnko pravdy. Třeba zrovna Zlatá stezka existuje.“</p>
    <p>„Nesmysl. Sféry nejsou nic než chaos, bez řádu a pravidel.
        Každý nový kousek musíš důkladně poznat na vlastní kůži,
        nepomůžou ti žádné vzorce ani předpovědi. Základní prvek
        v nich neexistuje, a když není on, nemůže být ani Zlatá stezka,“
        řekl Zbyškus.</p>
    <p>„No, možná jsem hloupá, ale já v ni věřím. Sféry musejí mít
        vlastní řád, něco, co je vystihuje a čím se řídí. Určitě jsou to
        podivné zákony a jen těžko je uchopí naše mysl. Ale budou tam.
        Čas od času, když jsem vevnitř, mám pocit, že jsem někde v dálce
        na chvíli zahlédla pěšinu, která ke Zlaté stezce vede. Možná je
        to klam, ale já v ni opravdu věřím.“</p>
    <p>„A co konec Zlaté stezky? Je v sídlech bohů? Nebo se ztrácí
        přímo v ústech tvůrce?“ oponoval posměšně Zbyškus.</p>
    <p>„Začínáš být směšný a docházejí ti argumenty. Samozřejmě
        netuším, kde končí Zlatá stezka. Nikdy jsem ji ani neviděla,
        tak jak mám vědět, co je na jejím konci? Ale alespoň předem
        nevyloučím všechno, co je příliš velké na to, abych to mohla
        pochopit. Mám ještě sílu věřit. Ty jsi uvězněn v kleci vlastního
        poznání. Nic mimo ni pro tebe neexistuje,“ řekla Manga.</p>
    <p>„No, to máš pravdu, neexistuje,“ odpověděl Zbyškus.</p>
    <p>„Tak vysvětli tohle, chytráku,“ řekla Manga a kývla hlavou
        k obrazci. Tarkurius zrovna otevřel oči. Neuplynulo ani pět
        minut od okamžiku, kdy vstoupil do sfér. Usmál se na své učedníky, jako by věděl, o čem se
        přeli.</p>
    <p>„Pojďte, teď není čas řešit malicherné teoretické pře. Je čas
        činů!“ S těmi slovy vstal, pod nohama mu chroupalo stříbro
        a perly. Všichni vyšli ze stanu a vydali se na kopec. Na vršku
        se zastavili a znovu začali obhlížet bitevní pole. Krvopsi leželi
        všichni mrtví, ale západní brána už se znovu otevírala. Celé legie skřetů, opěšalé, na
        vlcích i
        netopýrech, se vylévaly na pláň.
        „Chmmm,“ odkašlal si Tarkurius. „Co třeba nechat je promluvit si s přítelem Darghotem?“
        Tázavě se podíval na Mangu se Zbyškusem. Oba napjatě očekávali, co má mistr na mysli.
        Tarkurius krátce pokývl hlavou a zvedl svou hůl, ověšenou mnoha řetězy. Obloha nad bitevním
        polem se zbarvila do šarlatova a začala hořet. Jen okamžik poté se k zemi zřítil obrovitý
        tvor, místo rukou čtyři páry stometrových chapadel. Zem se otřásla a tisíce
        bytostí popadaly na zem. Rohatá hlava přivolané nestvůry se na chvíli otočila k Tarkuriovi a
        v její tváři byl vepsán těžko dešifrovatelný škleb. Démon se
        znovu zahleděl na šiky skřetů, otevřel chřtán a dýchl. Ven vyšel oheň a jasné světlo, dým a
        žár. Kdo nebyl spálen, ležel ve smrtelných křečích, dusil se nebo si vyškrabával
        hořící oči. Nastal konec světa. Nebo byl alespoň hodně blízko.</p>
</div>    </body></html>
